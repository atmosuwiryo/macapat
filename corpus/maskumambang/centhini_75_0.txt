dhuh Susunan Kaligurunadi mami
gambar wêwayangan
tatiga siki puniki
mugi paduka tumrapna

gigiring kang maesa danu artining
kuliting maesa
palikan dados sirèki
abalunge kang maesa

kaanggea kuliting gambar puniki
sunguning maesa
kaanggea ototnèki
kulite kanang maesa

kaanggea inggih bêbalungannèki
sarta ginancarna
ing salampah-lampahaning
supados dados tuladan

têmbe wingking sagunging kang pra narpati
satriya myang wadya
pra èstri pra maharêsi
sagung isining bawana

dyan warnanên Sri Yudhisthira Narpati
sawusing pratela
gancaring cariyos nguni
amit wus praptèng antaka

puput yuswa sampurna ing jaman sukci
layon binarsihan
sung sasmita maring dasih
paripurna wus pinêtak

wontên tapak tilas palênggahannèki
ngandhaping mandira
rampung pamêtaking jisim
lajêng sinungan têngêran

kijing sela rineka cirining nami
Kyai Yudhisthira
lastantun têkèng samangkin
nèng lon-ulon masjid Dêmak

Ki Rasika angling mring rowangirèki
criyos sampun tamat
kijing kang panjang nglangkungi
ciri Kyai Yudhisthirakang sinung ling tanya paran lajêngnèki
dènnya babat wana
tuwin sasampuning tampi
wêwayangan myang pratelan

e makatên lajênging cariyos inggih
dènnya babat wana
wilujêng sampun barêsih
rata kadi ara-ara

Sunan Kali wus wangsul dhatêng ing Giri
pinuju pêpakan
sanggyaning
- kang para wali
Sunan Kali tur pratela


lampahipun tinuding babat wanadri
purwa wasananya
miwiti malah mêkasi
pan sampun katur sadaya


para wali samya karênan ing galih
abipraya rêmbag
amujudakên ing warni
ingkang kasêbut pèngêtan


kang kinarya guru wêwayangan katri
gêr-ugêr polatan
mêndhêt saking netranèki
bèntêning pasêmonira


saha papolatan datan liya saking
pêpasanging netra
manawi akarya ringgit
netra wangun gêdhondhongan


mirit saking gambaring wayangannèki
Prabu Baladewa
narendra Madura nagri
manawi adamêl netra


wangun liyêp mirit saking wayanganing
Sri Narendra Krêsna
sinuhun ing Dyarawati
utawi bilih iyasa


netra wangun manthêlêng sêrêng rêspati
mirit wayangannya
satriya ing Jodhipati
Radyan Arya Wrêkodara


paripurna dènira amirit-mirit
nanging sarêng arsa
damêl wêwayang rasêksi
rasêksa inggih dênawa


para wali radi kawêkèn ing galih
amargi jêng sunan
kalimput nalika panggih
tan tanya mring Yudhisthira


wêwah-wêwah danawa cariyosnèki
doyan môngsa kewan
myang môngsa wangkening janmi
nanging sagêt tata janma


samya migu mêngê mêksa datan mingis
sajroning èmêngan
saking plêgahan tan têbih
wontên sagawon lumajar


gondhol balung untu siyung amaringis
Sunan Kalijaga
antuk wawênganing wingit
tinarbuka ing Hyang Suksma


dènnya damêl gambaran wayang rasêksi
sipat myang polatan
amirit sagawon mringis
badan wayangan manungsa


sinêbadan gêng luhur gêblêg ngajrihi
mèh tanpa bangkekan
ulat sirung 
- netra andik
mrêngangah dhepah brêgagah


sampun rampung dènnya angadani ringgit
mirit tri wayangan
wali wolu tanah Jawi
dêdonga dadya widada


têrangipun ature Yudhisthiraji
kuliting maesa
dados balungipun ringgit
ingkang ginapit punika


sungunipun dados ototipun ringgit
lah inggih punika
ingkang dipun angge gapit
miwah sampun ringgit wayang


balungipun maesa kinarya kulit
artose mangkana
kadamêl dhasaring sungging
saking bubukaning tulang


dyan punika purwanipun wontên ringgit
wacucal maesa
ingkang gumêlar samangkin
mujukkên kangge lampahan


tan lyan saking kramating Jêng Sunan Kali
wali wolu samya
mangayubagya ngidèni
sampun cuthêl criyos wayang


lah suwawi babarpisan awêwarti
ingkang pangandika
dene mawi purwakanthi
wali wolu tanah Jawa


kang winastan wali wolu tanah Jawi
satunggal Jêng Sunan
Ngampèl Gadhing amurwani
nama alit Radèn Ramat


putranipun Sang Sèh Mulana Ibrahim
ibu saking Cêmpa
Siti Asmara wêwangi
putranipun Prabu Kisan


kalihipun Susuhunan Gunung Jati
Sayitjèn punika
saking nagari Arabi
mandhirèng Carêbon praja


tiga Sunan Ngudung alite Sèh Sabil
putranta Ni Iskak
ibu saking Madurèki
kadang mudha Wali Lanang


sakawane Sunan Giri Gajahpuri
inggih Dyan Satmaka
putra Wali Lanang nguni
kang ibu putra Blambangan


gangsal Sunan Benang Dyan Madum Ibrahim
putra Ngampèldênta 
-
ibu Siti Maniladi
putra Arya Teja Tuban


nênêm Sunan Mukit Majagung mandhiri
Dyan Ngadil Buerah
Sri Cêmpa mudha sêsiwi
nak-sanake Radèn Rahmat


pitu Sunan Darajat timurnya nami
nama Sèh Mahmut kang
putra Sunan Ngampèlgadhing
mijil saking ing ampeyan


wolu Sunan Kalijaga Radèn Sait
putra Wilatikta
Bupati Jêpara nagri
sampun jangkêp petang kula


de sanèse wawolu dipun wastani
wêwali nujêba
têgêse nucêba inggih
punika wali susulan


amung Kajêng Sultan Agung ing Matawis
kalipahing Allah
kang jumênêng ing samangkin
pamungkas wali nurbuwat


Sunan Kali kok dados onjo pribadi
niku kang singgihan
wit maguru Nabi Kilir
anêrusi solah tingkah


Nabi Kilir tan seda awit lampahi
karêm marang ora
cêgah hawa nafsu melik
konang-onang kene kana


têrus suci ing nala dumilah wêning
mandar tuk nugraha
panjênêngan Nabi Kilir
kinarya hèb nabiyolah


anartani têkèng mangkya tan ngêmasi
gaib dalêmira
wus kawêngku lair batin
puniku ungêling kitap


Sunan Kali wartosing makatên ugi
mangkya dèrèng seda
sigêg Rasika kang dêling
kinanthi gantya critanya


Kinanthi
Kyai Arjana winuwus
putihan ing Jatisari
radi ali papetangan
anirahkên tiyang sakit
rencangipun jêjagongan
umatur nuwun kiyai


mugi dhangankên  ing kalbu
mupung ing mangke pinanggih
supadi mêta barana
mring putra wayah kang sami
pinarak ngarsa sampeyan
bab lampah petangannèki


pênêt miwah awonipun
anirahkên 
- tiyang sakit
Kyai Arjana lingira
ingkang ulun ago kaki
awêwaton saka dina
saking kaole Sèh Adi


dina Akat kang rumuhun
lamun nirahkên wong sakit
yèn mangetan tiba saras
yèn mangidul tiba êsri
yèn mangalèr tiba lara
yèn mangulon tiba pati


yèn dina Sênèn winuwus
lamun nirahkên wong sakit
yèn mangidul tiba saras
yèn mangetan tiba êsri
yèn mangulon tiba lara
yèn mangalor tiba pati


ing dina Salasa iku
lamun nirahkên wong sakit
yèn mangetan tiba saras
yèn mangalor tiba êsri
yèn mangulon tiba lara
yèn mangidul tiba pati


ing dina Rêbo cinatur
lamun nirahkên wong sakit
yèn mangetan tiba waras
yèn mangalèr tiba êsri
yèn mangulon tiba lara
yèn mangidul tiba pati


ing dina Kêmis winuwus
lamun nirahkên wong sakit
yèn mangetan tiba waras
yèn mangidul tiba êsri
yèn mangalor tiba lara
yèn mangulon tiba pati


ing dina Jumungah nuju
lamun nirahkên wong sakit
yèn mangulon tiba waras
yèn mangalor tiba êsri
mangidul tibaning lara
mangetan tibaning pati


ing dina Sabtu cinatur
lamun nirahkên wong sakit
yèn mangulon tiba waras
mangalor tibane êsri
yèn mangidul tiba lara
mangetan tibane pati


riningkês ing bêcikipun
Akat Slasa Rêbo Kêmis
tirah ngetan tiba waras
Sênèn ngidul waras ugi
Jumungah Saptu yèn tirah
kudu ngulon purugnèki


dene ta sêdhênganipun
Akat Kêmis ngidul 
- êsri
Sênèn ngetan sri tibanya
ari Slasa Rêbo tuwin
Jumungah kalawan Tumpak
padha ngalor tiba êsri


mung puniku petangipun
sawuse pinetang bêcik
sumendhe karsaning Suksma
ala ayu mung nglakoni
sakèhing kang amiyarsa
samya nuwun aturnèki


puniku saèstunipun
pinaibên malarati
sangsaya daliling Kuran
pangandikaning Hyang Widhi
sigêg cinandhak kang cêlak
abdi dalêm ngulama di


apil Kuran sampun putus
ing makna lan muratnèki
anama Amat Sotama
ririh gonira nyambungi
mangke kula acarita
yakine kang kasbut dalil


wontên narendra pinunjul
binathara nyakrawati
ambêg wicaksanèng budya
jêjulukipun narpati
Sri Maha Amat Salekan
ngadhaton Sêtambul nagri


kongas kasudibyanipun
jêmbar jajahaning nagri
angrèh samaning pra raja
têtêp kêncêng kang agami
bakda salat darus Kuran
sabên dumugi ing dalil


wa tungiju mantarsau
wa tudilu mantar saking
punika ing maknanira
mungguh Hyang kang murbèng pasthi
sayêkti bisa akarya
bilai padha samangkin


tuwin bisa karya èstu
kamulyan padha saiki
pêndhak pêndhapan darusnya
dumugi kêkalih dalil
kèndêl ing pamaosira
ginagas rinosèng ati


e tuwan kang sipat agung
saupami kita iki
kraton tapis kabasmara
gusis tan kari samênir

- kirane durung saêkal
dadi kamlaratan mami


awit kasugihan ingsun
kalawan karaton mami
nora ing kene kewala
ingsun darbe liyan nagri
kangjêng sultan kabatinan
maibên ungêling dalil


darus sabakdaning subuh
sanalika sri bupati
munggèng satêngahing wana
bawahing Ngêsam nagari
lêlampahan kalih wulan
saking ing Sêtambul nagri


kawêlas arsa sru ngungun
kang môngka sri narapati
mung ngagêm jubah kuthungan
ragi masa udan ngriwis
anyamping sarung gêmbaya
ngagêm kêthu lugas abrit


angasta tasbèh umancur
barleyan ginosok adi
gêng nracak sak isi lêrak
andungkap sawêlas ari
tan nendra minum myang nadhah
miwah tan pinanggih janmi


lêsah ngalêntrih ngalêntuk
angga gêgês gagang aking
sumendhe witing mandira
sawang kunarpa narpati
anuju sawiji dina
ana nangkoda lumaris


mring Ngêsam unta tinuntun
nèng kono miyat ing janmi
sumendhe witing mandera
sinawang wus kadya mayit
pinurugan dupi cêlak
ki juragan têtanya ris


kisanak kang kawlasayun
dene nèng alas pribadi
pasêmone lir wong wirya
lah punapa sababnèki
sang nata dupi miyarsa
pakèwêt dènnya mangsuli


sêrêt kêdaling sabda rum
pêgat-pêgat amlasasih
ki dagang tuhu manira
ing Sêtambul asal mami
kesah ngaji mrih
- lyan praja
yun mantuk datan yun margi


ki dagang wêlas kalangkung
nulya dèn ulungi roti
lawan malih ing lantingan
lah niki jampi kalêntih
sawusira tinampenan
roti dhinahar sacuwil


toya ing kêndhi dèn inum
tri cêgukan datan luwih
kraos nikmat ing sarira
sumringah nayane wêning
Sri Nata Sêtambul sigra
ngulungkên tasbèhirèki


maring sudagar kang asung
roti lawan toya kêndhi
winantu sabda mrak atya
dhuh kisanak kang tuhu sih
rèhning andika wus nambak
dhumatêng ing jiwa mami


sasat anambungi umur
wèwèh janma tanpa pamrih
èstu bilih karyotama
nandhakkên eklasing budi
liya anrusing wardaya
sangêt ing panuwun mami


saking kumêdahing kalbu
minôngka timbanganing sih
kang mugi tinampènana
winantu sukaning ati
cinandhak mring ki sudagar
gringgang-gringging garègèli


awit salaminya idhup
lagya anêmbe udani
barleyan agêng naracak
rinujit kinarya tasbih
sapandurat tan wacana
gumêtêr kêdaling lathi


paran ing karsanirèku
de asung ingkang kadyèki
sri narendra angandika
ulun rila lair batin
amung ta paminta amba
parênga nunut lumaris


rèhning kita ayun mantuk
marang ing Sêtambul nagri
yya nganti sangsayèng lampah
ki sudagar lingira ris
inggih ki bagus sumôngga
gampil yèn wus praptèng nagri


kantun lampahan dwi tèngsu
têmbe anumpala kèli
sri narendra wus binêta
ing ênu datan winarni
sapraptanira ing Ngêsam
sudagar dagang mawarni 
-


laris dagangane gêrus
mênthêk kathah antuk bathi
tata-tata sêdya mentar
têtanya mring sri bupati
bagus paran karsanira
dènirarsa mangkat mulih


inggih kyai kajêng ulun
sarênga paduka malih
sêsimpangan wontên marga
ki sudagar wus nyondhongi
kaliling wagêling nala
tasbèhe barleyan adi


mangudasmaraning kalbu
ewuh têmên tasbèh iki
lamun awèt tak anggoa
mêsthi tan kobêr ngabêkti
katungkul pijêr umiyat
lawan tan pêgat kuwatir


Mêgatruh
lah bêcike dak dole pisan yèn payu
prayoga nyimpêni dhuwit
thithik mutawatiripun
tumrap sakwong kaya mami
darbe barang langkung elok


bubrahake ati ngêgungkên têkabur
sisip sêmbire apasthi
rêgadag anarik kupur
ki sudagar minta aglis
tasbèh tinawèkkên gupoh


maring para sugih jroning praja kêmput
kita tan ana kang awis
tan kuwawi artanipun
saking akèhing pangaji
anulya konjuk sang katong


Natèng Ngêsam kalangkung eram ing kalbu
wasana ngandika aris
saka ngêndi asalipun
tasbèhmu barleyan iki
ki sudagar awotsinom


asal saking tiyang nyukani pukulun
janma papa nèng wanadri
sang nata kagyat lingnya rum
sudagar aturmu iki
iku mokal sèwu elok


kawruhamu tasbèh iki ingkang patut
kang darbe nata linuwih
pinunjul samaning ratu
aturmu 
- iki mustail
pangirèngsun wus amêlok


pasthi iki olèhmu gone mêmandu
hèh sudagar yèn sirèki
tan bisa ngaturkên mringsun
janma ingkang wèwèh têsbih
sira minôngka gêgêntos


ingsun ukum apa ing sapantêsipun
ki nangkoda duk miyarsi
pangandikane sang prabu
ulat biyas payus tistis
konjêm siti arawat loh


ki nangkoda manêmbah sarwi umatur
dhuh gusti sri narapati
kawula anuwun mundur
nimbali kang darbe tasbih
wus linilan mêdal gupoh


sampun panggih ki dagang lan Sri Sêtambul
kang sawêk nandhang kaswasih
rinucat dhirining prabu
bagus dika ditimbali
mring ngarsane sang akatong


sigra sowan ki dagang lan Sri Sêtambul
prapta ngabyantarèng aji
ki dagang saksana matur
punika ingkang nyukani
têsbèh kang konjuk sang katong


apan iya tasbèh iki gonmu asung
kang dinangu matur inggih
tan patitis priksan prabu
tandya animbali patih
wus sowan manêmbah alon


hèh ta patih wong iki têmên yèn pandung
banjur ukumên tumuli
junjangên nèng alun-alun
sandika rêkyana patih
gya binêkta mundur alon


saundure ki patih kalangkung ngungun
nyurasa karsaning aji
sakit tan dungkap ing kalbu
kang dadi parênging aji
tampa priksan ngukum uwong


yèn badala ajrih karsaning sang ulun
nulya pinidana aglis
pan jinonjang astanipun
kang kanan suku kang kering
sawuse konjuk sang katong


nata agnya ngunjara parêk kadhatun
prathistha mèpèt capuri
siji tanna rowangipun
nèng ngriku sri narapati
siyang dalu agung lamong


mung ngraoskên 
- kuwasanira Hyang Agung
kodrat takdiring Hyang Widhi
kang tumamèng sang aprabu
kalangkung elok mustail
mila tansah ngruji batos


dhasar têmên luwih kuwasa Hyang Agung
pratandhane kita iki
dene tan ngrasa salugut
yèn nêmu kadi puniki
saking gung dosamba mawon


dene kita tan pracaya wa tungiju
mantasau sabdèng Widhi
priyoga sing luput ingsun
nanging ta gondhelan mami
tambuh ngong tobat mring Manon


dalil inalaha gapururrakimmu
yèn wong tobat dèn aksami
mangkono pamanggih prabu
dahat pantangsaning galih
siyang dalu gung prihatos


amung arsa ngarsa dalil wa tudilku
mantangsau kang pinuji
mugi Tuwan Kang Maha Gung
paringa uning tumuli
saking kawasèng Hyang Manon


sampun lami gyanya nèng kunjara prabu
ya ta ing Ngêsam Narpati
darbe putra wanodya yu
pambayun wus môngsa brai
cahyane langkung mancorong


tur ingugung sang rêtnayu mring ramèbu
tinurut barang sakapti
sagung pakarti rahayu
samana socaning puri
pan sawêk kasêngsêm ngaos


siyang dalu enjing sontên sami darus
swara mirêng saking jawi
yèn lêpat aksaranipun
asru tinêgor tumuli
lan kang nèng kunjara kono


yèn tinêgor kèndêl ing pamaosipun
gusti lêrêse kadyèki
panjang tuwin cêlakipun
sang nata wiwit angaji
trêtil pasekate kaot


pangajine datan ririh nora sêru
swara ulêm lakung pasih
piniyarsa nganyut-anyut
bisa karya nyês ing ati
pranyata alim kinaot


datan wiyah janma widagdèng kadyèku
nadyan gurune sang putri
tan mirit pangajinipun 
-
lan sagêt ingkang kinunci
sang rêtna garjitèng batos


mokal têmên wong iki kalamun pandung
pasêmone ingkang warni
utawa rupane bagus
tuwin pangajine luwih
dudu sêbarangan uwong


kiraningsun pasthi iki trahing ratu
guwaya katorèng warni
manawa kêna babêndu
antuk sêsikuning Widhi
mokal lamun tindak awon


saya paham dènnya mirêngkên sang ayu
sangsaya wêwah ingkang sih
mring janma ingkang tinutup
sabakdane dènnya ngaji
sigra kondur mring kadhaton


prapta ngarsaning rama nulya umatur
rama amba sabên ari
bilih amba nuju darus
sring tinêgor saking jawi
lan janma ukuman kêthok


tiyang wau langkung sae wacanipun
amba inggih dèrèng uning
sagung didalêm sadarum
sanadyan kang pra ngulami
ingkang mèmpêr ing pangaos


yèn tinimbang lan janma kang tuwan ukum
rama ing panuwun mami
parêng tan parênging kalbu
amba inggih nyuwun laki
dene ta pamilih ingong


nyuwun antuk kang tuwan kunjara iku
sang nata èmêng ing galih
ginubêl ing putranipun
dènnya mothah nyuwun krami
kang pinilih luwih elok


sri narendra alon pangandikanipun
adhuh babo putra mami
paran kang dadi kajatmu
dene sira jatukrami
pamilihmu luwih asor


suwurira gawe surêm mring prajamu
dene atmaja narpati
pasakitan garwanipun
kaya ta kurang sujanmi
ajêmbar jajahan ingong


ingsun ngêrèh iya sagung para ratu
lan akèh punggawa mami
utawa santananingsun
kang anom bagus ing warni
lah padha pilihên kono


Sinom
tan kurang punggawaningwang
kang brêgas sarwa lim-alim
aja
- milih wong kunjaran
rinungu liyan nagari
pasthi akarya nisthip
nyudakkên drajating ratu
sang rêtna aturira
rama amba datan laki
bilih botên antuk pamilihan amba


kawula mung nêdya ngêndhat
yèn rama datan dugèni
yèn dadya paminta amba
sang nata ngungun ing galih
samana langkung kingkin
ngraosakên putranipun
gantya aminta krama
pagubêle sabên ari
dangu-dangu rinasa-rasèng wardaya


prakarane jatukrama
têmên tan kêna binudi
têtêp kodrating Pangeran
jodho tan kêna kinardi
lêjar panggalih aji
luwar ing sungkawanipun
pinupus têkdirrolah
sang nata ngandika aris
mring ki patih kinèn ngêdalkên sakitan


prapta ngabyantarèng nata
pangulu nulya mangarsi
wus pragat paningkahira
sigra pinanggihkên aglis
sakitan lan sang putri
sasananira wus sinung
sang dyah matur mring garwa
dhuh kakang kadi ta pundi
punapanta kang dadya darunanira


dene nganti kinunjara
punapa nyata yèn maling
langkung ngungun manah kula
dene warna dika pêkik
kang sarta sampun alim
têka nganti tindak dudu
mugi paringa pajar
sampuna kawula uning
sri narendra aris wijil ing wacana


mangke kula turi wikan
bilih gusti wus sung uning
gih punapa ingka sabab
paduka rêmên mring mami
kawula tiyang alit
sarta sawêg manggih ukum
paduka sutèng nata
pagene garwèng wong nisthip
sang kusuma alon 
- wijil ing wacana


lah inggih mênggah punika
kawula pajar tan bangkit
awit tuduhing Hyang Suksma
dumunung wontên ing budi
irsating Hyang lir ngimpi
sasmita kang tumrap ulun
kinèn antuk paduka
mila sèstu sun lampahi
wasanane sumôngga kita tan wikan


tumuntur agnyaning swara
nanging nalaring pakolih
mokal yèn paduka ala
purun anindakkên sisip
kang garwa matur aris
awas têmên putri ayu
yêktine amba raja
gusti sampun bribin-bribin
nging kadukan sabab rangu dalil Kuran


sang kusuma dupi myarsa
garwanta dera sung uning
kèngêtan yèn ingkang rama
kagungan lisah pêrmati
pranti kinarya jampi
sagung wong kang nandhang bêndu
sampun binêkta mêdal
saksana tinrapkên aglis
mring têtatu tan tabêt pulih sakala


suku tuwin astanira
pulih kadya duk ing nguni
sanalika sri narendra
tuwuh guwayaning aji
sang nata ngandika ris
dhuh dhuh mirah ariningsun
mirêngna atur ingwang
sayêktine kita iki
kang ngrênggani Sêtambul karaton ingwang


lah matura sudarmanta
kabèh kandhaningsun iki
sang dyah sandika gya mentar
wus praptèng ngarsa rama ji
munjuk mulabukèng wit
madya lan wasananipun
dhêlêg ngungu Sri Ngêsam
sowanira langkung ajrih
mêlanging tyas gyanta tan titi pariksa


dugi ngarsèng sri narendra
Prabu Ngêsam sarêng uning
kalangkung eraming nala
tan mèmpêr warnaning nguni
manthêr jwala mrabani
nyata yèn Ratu
- Sêtambul
bumi nata ing Ngêsam
saksana umatur aris
kadipundi gusti paduka purwanya


Sang Prabu Amat Salekan
ngandharkên lampahanèki
purwa madya wasananya
Sri Ngêsam sokur ing Widhi
dene ta putranèki
têtêp dados garwanipun
tasbèh wangsul sri nata
kundur mring Sêtambul nagri
ing juragan tan kokum malah ginanjar


kèndêl samantên kewala
gèn kula gêlar critaning
kang maibên dalil Kuran
sadaya ingkang miyarsi
langkung sukaning ati
sigêg sota malingipun
nahan kang cêcak lênggah
lan abdi dalêm Samuli
lurah jogèt anama Wirèng Suwignya


kakang nyuwun sasêrêpan
nguni sintên kang murwani
bêksa wirèng kêkancuhan
tuwin datan mawi kanthi
ngantos kagêm samangkin
lêlangên jroning kêdhatun
paran ta wijangira
tuwin sanès ingkang gêndhing
Lurah Wirèng Suwignya amêdhar sabda


nalika kraton Jênggala
ingkang jumênêng narpati
Sang Prabu Surya Wisesa
iku ingkang angadani
iya sabên sarangin
aran Wirèng Panji Sêpuh
ijèn tanpa gêgaman
muhung sampur kang winiwir
gêndhingira aran Boyong Badranaya


lawan Wirèng Panji Mudha
sarakit gaman tan mawi
mung sondhèr lir Panji Wrêda
gêndhing Sobrang barang ngrangin
nulya iyasa malih
Dhadhap Kanoman ranipun
rong pasang kang ambêgsa
dhadhap lan dhuwung cinangking
gêndhingira ingaranan Rangsang Tuban


jinangkêpan 
- kawan warna
Wirèng Jêmparing Gêng nami
ingkang ambêgsa sapasang
nyangking gêndhewa jêmparing
gêndhing Lèngkèr mantêsi
nahan kadeyan sang prabu
kêkasih Radèn Kalang
byantoni karsa narpati
yasa Wirèng Lawung Agêng tinêngêran


kêkalih ingkang ambêgsa
mandhi waos ngrêspatèni
pinatut Rêmêng gêndhingnya
ing mangke dipun wastani
babêksan ing Matawis
wau ta Rahadèn Wirun
biyantu gya iyasa
Wirèng Dhadhap Kreta nami
kang ambêksa sakawan kinêmbar warna


ngasta dhadhap lan curiga
Sêgaran Polok kang gêndhing
jangkêp amung nênêm warna
linaluri ayya nganti
ilang talêring nguni
lêlangên dalêm sang prabu
iku pamyarsaningwang
buh têmên lan doranèki
mung nyatane de kagêm têkèng samangkya


kang tanya dhêku turira
saking ing pamanah mami
kados kathah lêrêsira
mênggah Bêdhaya lan Srimpi
punapa inggih mirit
bêksa wirèng nênêm wau
Wirèng Wignya lingira
dhingin Bêdhaya lan Srimpi
pêpiridan kala jaman kadewatan


kasêbut layang wiwaha
nalika Hyang Endrapati
arsa utusan ngrêncana
tapane Sang Padhusiwi
ingkang kinèn lumaris
pitu wranggana gêgêdhug
dene ingkang kinarya
wranggana pêpitu siki
sêsotyadi iku tinêmbungkên mulat


sinidikara dumadya
kêkasih kang ayu luwih
Sang Supraba musthikèngrat
lawan Wilotama Dèwi
mèh kêmbar ingkang warni
kaot baranyakan lurus
kêkalih wus tan beda
kalawan Sang Dèwi Ratih
garwa Sang Hyang Kamajaya Cakrakêmbang 
-


wising dadya kinèn taya
têgêse ataya nênggih
pangigêling widadaryya
jawata kabèh yun uning
ya ta sami ningali
absari pangigêlipun
angidêri sagara
amung kaping tiga uwis
pra jawata kang tumingal kawismaya


têgêse sami wismaya
padha kasmaran ing galih
dewata dènnya tumingal
pangigêle widadari
Hyang Brama dadak nênggih
catur muka papat wau
Sang Hyang Endra andadak
tingal papat dènnya ngaksi
sakwèh dewa tingale ngayun têtiga

kang para wali
Sunan Kali tur pratela

lampahipun tinuding babat wanadri
purwa wasananya
miwiti malah mêkasi
pan sampun katur sadaya

para wali samya karênan ing galih
abipraya rêmbag
amujudakên ing warni
ingkang kasêbut pèngêtan

kang kinarya guru wêwayangan katri
gêr-ugêr polatan
mêndhêt saking netranèki
bèntêning pasêmonira

saha papolatan datan liya saking
pêpasanging netra
manawi akarya ringgit
netra wangun gêdhondhongan

mirit saking gambaring wayangannèki
Prabu Baladewa
narendra Madura nagri
manawi adamêl netra

wangun liyêp mirit saking wayanganing
Sri Narendra Krêsna
sinuhun ing Dyarawati
utawi bilih iyasa

netra wangun manthêlêng sêrêng rêspati
mirit wayangannya
satriya ing Jodhipati
Radyan Arya Wrêkodara

paripurna dènira amirit-mirit
nanging sarêng arsa
damêl wêwayang rasêksi
rasêksa inggih dênawa

para wali radi kawêkèn ing galih
amargi jêng sunan
kalimput nalika panggih
tan tanya mring Yudhisthira

wêwah-wêwah danawa cariyosnèki
doyan môngsa kewan
myang môngsa wangkening janmi
nanging sagêt tata janma

samya migu mêngê mêksa datan mingis
sajroning èmêngan
saking plêgahan tan têbih
wontên sagawon lumajar

gondhol balung untu siyung amaringis
Sunan Kalijaga
antuk wawênganing wingit
tinarbuka ing Hyang Suksma

dènnya damêl gambaran wayang rasêksi
sipat myang polatan
amirit sagawon mringis
badan wayangan manungsa

sinêbadan gêng luhur gêblêg ngajrihi
mèh tanpa bangkekan
ulat sirung netra andik
mrêngangah dhepah brêgagah

sampun rampung dènnya angadani ringgit
mirit tri wayangan
wali wolu tanah Jawi
dêdonga dadya widada

têrangipun ature Yudhisthiraji
kuliting maesa
dados balungipun ringgit
ingkang ginapit punika

sungunipun dados ototipun ringgit
lah inggih punika
ingkang dipun angge gapit
miwah sampun ringgit wayang

balungipun maesa kinarya kulit
artose mangkana
kadamêl dhasaring sungging
saking bubukaning tulang

dyan punika purwanipun wontên ringgit
wacucal maesa
ingkang gumêlar samangkin
mujukkên kangge lampahan

tan lyan saking kramating Jêng Sunan Kali
wali wolu samya
mangayubagya ngidèni
sampun cuthêl criyos wayang

lah suwawi babarpisan awêwarti
ingkang pangandika
dene mawi purwakanthi
wali wolu tanah Jawa

kang winastan wali wolu tanah Jawi
satunggal Jêng Sunan
Ngampèl Gadhing amurwani
nama alit Radèn Ramat

putranipun Sang Sèh Mulana Ibrahim
ibu saking Cêmpa
Siti Asmara wêwangi
putranipun Prabu Kisan

kalihipun Susuhunan Gunung Jati
Sayitjèn punika
saking nagari Arabi
mandhirèng Carêbon praja

tiga Sunan Ngudung alite Sèh Sabil
putranta Ni Iskak
ibu saking Madurèki
kadang mudha Wali Lanang

sakawane Sunan Giri Gajahpuri
inggih Dyan Satmaka
putra Wali Lanang nguni
kang ibu putra Blambangan

gangsal Sunan Benang Dyan Madum Ibrahim
putra Ngampèldênta
ibu Siti Maniladi
putra Arya Teja Tuban

nênêm Sunan Mukit Majagung mandhiri
Dyan Ngadil Buerah
Sri Cêmpa mudha sêsiwi
nak-sanake Radèn Rahmat

pitu Sunan Darajat timurnya nami
nama Sèh Mahmut kang
putra Sunan Ngampèlgadhing
mijil saking ing ampeyan

wolu Sunan Kalijaga Radèn Sait
putra Wilatikta
Bupati Jêpara nagri
sampun jangkêp petang kula

de sanèse wawolu dipun wastani
wêwali nujêba
têgêse nucêba inggih
punika wali susulan

amung Kajêng Sultan Agung ing Matawis
kalipahing Allah
kang jumênêng ing samangkin
pamungkas wali nurbuwat

Sunan Kali kok dados onjo pribadi
niku kang singgihan
wit maguru Nabi Kilir
anêrusi solah tingkah

Nabi Kilir tan seda awit lampahi
karêm marang ora
cêgah hawa nafsu melik
konang-onang kene kana

têrus suci ing nala dumilah wêning
mandar tuk nugraha
panjênêngan Nabi Kilir
kinarya hèb nabiyolah

anartani têkèng mangkya tan ngêmasi
gaib dalêmira
wus kawêngku lair batin
puniku ungêling kitap

Sunan Kali wartosing makatên ugi
mangkya dèrèng seda
sigêg Rasika kang dêling
kinanthi gantya critanya

Kyai Arjana winuwus
putihan ing Jatisari
radi ali papetangan
anirahkên tiyang sakit
rencangipun jêjagongan
umatur nuwun kiyai

mugi dhangankên  ing kalbu
mupung ing mangke pinanggih
supadi mêta barana
mring putra wayah kang sami
pinarak ngarsa sampeyan
bab lampah petangannèki

pênêt miwah awonipun
anirahkên tiyang sakit
Kyai Arjana lingira
ingkang ulun ago kaki
awêwaton saka dina
saking kaole Sèh Adi

dina Akat kang rumuhun
lamun nirahkên wong sakit
yèn mangetan tiba saras
yèn mangidul tiba êsri
yèn mangalèr tiba lara
yèn mangulon tiba pati

yèn dina Sênèn winuwus
lamun nirahkên wong sakit
yèn mangidul tiba saras
yèn mangetan tiba êsri
yèn mangulon tiba lara
yèn mangalor tiba pati

ing dina Salasa iku
lamun nirahkên wong sakit
yèn mangetan tiba saras
yèn mangalor tiba êsri
yèn mangulon tiba lara
yèn mangidul tiba pati

ing dina Rêbo cinatur
lamun nirahkên wong sakit
yèn mangetan tiba waras
yèn mangalèr tiba êsri
yèn mangulon tiba lara
yèn mangidul tiba pati

ing dina Kêmis winuwus
lamun nirahkên wong sakit
yèn mangetan tiba waras
yèn mangidul tiba êsri
yèn mangalor tiba lara
yèn mangulon tiba pati

ing dina Jumungah nuju
lamun nirahkên wong sakit
yèn mangulon tiba waras
yèn mangalor tiba êsri
mangidul tibaning lara
mangetan tibaning pati

ing dina Sabtu cinatur
lamun nirahkên wong sakit
yèn mangulon tiba waras
mangalor tibane êsri
yèn mangidul tiba lara
mangetan tibane pati

riningkês ing bêcikipun
Akat Slasa Rêbo Kêmis
tirah ngetan tiba waras
Sênèn ngidul waras ugi
Jumungah Saptu yèn tirah
kudu ngulon purugnèki

dene ta sêdhênganipun
Akat Kêmis ngidul êsri
Sênèn ngetan sri tibanya
ari Slasa Rêbo tuwin
Jumungah kalawan Tumpak
padha ngalor tiba êsri

mung puniku petangipun
sawuse pinetang bêcik
sumendhe karsaning Suksma
ala ayu mung nglakoni
sakèhing kang amiyarsa
samya nuwun aturnèki

puniku saèstunipun
pinaibên malarati
sangsaya daliling Kuran
pangandikaning Hyang Widhi
sigêg cinandhak kang cêlak
abdi dalêm ngulama di

apil Kuran sampun putus
ing makna lan muratnèki
anama Amat Sotama
ririh gonira nyambungi
mangke kula acarita
yakine kang kasbut dalil

wontên narendra pinunjul
binathara nyakrawati
ambêg wicaksanèng budya
jêjulukipun narpati
Sri Maha Amat Salekan
ngadhaton Sêtambul nagri

kongas kasudibyanipun
jêmbar jajahaning nagri
angrèh samaning pra raja
têtêp kêncêng kang agami
bakda salat darus Kuran
sabên dumugi ing dalil

wa tungiju mantarsau
wa tudilu mantar saking
punika ing maknanira
mungguh Hyang kang murbèng pasthi
sayêkti bisa akarya
bilai padha samangkin

tuwin bisa karya èstu
kamulyan padha saiki
pêndhak pêndhapan darusnya
dumugi kêkalih dalil
kèndêl ing pamaosira
ginagas rinosèng ati

e tuwan kang sipat agung
saupami kita iki
kraton tapis kabasmara
gusis tan kari samênir
kirane durung saêkal
dadi kamlaratan mami

awit kasugihan ingsun
kalawan karaton mami
nora ing kene kewala
ingsun darbe liyan nagri
kangjêng sultan kabatinan
maibên ungêling dalil

darus sabakdaning subuh
sanalika sri bupati
munggèng satêngahing wana
bawahing Ngêsam nagari
lêlampahan kalih wulan
saking ing Sêtambul nagri

kawêlas arsa sru ngungun
kang môngka sri narapati
mung ngagêm jubah kuthungan
ragi masa udan ngriwis
anyamping sarung gêmbaya
ngagêm kêthu lugas abrit

angasta tasbèh umancur
barleyan ginosok adi
gêng nracak sak isi lêrak
andungkap sawêlas ari
tan nendra minum myang nadhah
miwah tan pinanggih janmi

lêsah ngalêntrih ngalêntuk
angga gêgês gagang aking
sumendhe witing mandira
sawang kunarpa narpati
anuju sawiji dina
ana nangkoda lumaris

mring Ngêsam unta tinuntun
nèng kono miyat ing janmi
sumendhe witing mandera
sinawang wus kadya mayit
pinurugan dupi cêlak
ki juragan têtanya ris

kisanak kang kawlasayun
dene nèng alas pribadi
pasêmone lir wong wirya
lah punapa sababnèki
sang nata dupi miyarsa
pakèwêt dènnya mangsuli

sêrêt kêdaling sabda rum
pêgat-pêgat amlasasih
ki dagang tuhu manira
ing Sêtambul asal mami
kesah ngaji mrihlyan praja
yun mantuk datan yun margi

ki dagang wêlas kalangkung
nulya dèn ulungi roti
lawan malih ing lantingan
lah niki jampi kalêntih
sawusira tinampenan
roti dhinahar sacuwil

toya ing kêndhi dèn inum
tri cêgukan datan luwih
kraos nikmat ing sarira
sumringah nayane wêning
Sri Nata Sêtambul sigra
ngulungkên tasbèhirèki

maring sudagar kang asung
roti lawan toya kêndhi
winantu sabda mrak atya
dhuh kisanak kang tuhu sih
rèhning andika wus nambak
dhumatêng ing jiwa mami

sasat anambungi umur
wèwèh janma tanpa pamrih
èstu bilih karyotama
nandhakkên eklasing budi
liya anrusing wardaya
sangêt ing panuwun mami

saking kumêdahing kalbu
minôngka timbanganing sih
kang mugi tinampènana
winantu sukaning ati
cinandhak mring ki sudagar
gringgang-gringging garègèli

awit salaminya idhup
lagya anêmbe udani
barleyan agêng naracak
rinujit kinarya tasbih
sapandurat tan wacana
gumêtêr kêdaling lathi

paran ing karsanirèku
de asung ingkang kadyèki
sri narendra angandika
ulun rila lair batin
amung ta paminta amba
parênga nunut lumaris

rèhning kita ayun mantuk
marang ing Sêtambul nagri
yya nganti sangsayèng lampah
ki sudagar lingira ris
inggih ki bagus sumôngga
gampil yèn wus praptèng nagri

kantun lampahan dwi tèngsu
têmbe anumpala kèli
sri narendra wus binêta
ing ênu datan winarni
sapraptanira ing Ngêsam
sudagar dagang mawarni

laris dagangane gêrus
mênthêk kathah antuk bathi
tata-tata sêdya mentar
têtanya mring sri bupati
bagus paran karsanira
dènirarsa mangkat mulih

inggih kyai kajêng ulun
sarênga paduka malih
sêsimpangan wontên marga
ki sudagar wus nyondhongi
kaliling wagêling nala
tasbèhe barleyan adi

mangudasmaraning kalbu
ewuh têmên tasbèh iki
lamun awèt tak anggoa
mêsthi tan kobêr ngabêkti
katungkul pijêr umiyat
lawan tan pêgat kuwatir

lah bêcike dak dole pisan yèn payu
prayoga nyimpêni dhuwit
thithik mutawatiripun
tumrap sakwong kaya mami
darbe barang langkung elok

bubrahake ati ngêgungkên têkabur
sisip sêmbire apasthi
rêgadag anarik kupur
ki sudagar minta aglis
tasbèh tinawèkkên gupoh

maring para sugih jroning praja kêmput
kita tan ana kang awis
tan kuwawi artanipun
saking akèhing pangaji
anulya konjuk sang katong

Natèng Ngêsam kalangkung eram ing kalbu
wasana ngandika aris
saka ngêndi asalipun
tasbèhmu barleyan iki
ki sudagar awotsinom

asal saking tiyang nyukani pukulun
janma papa nèng wanadri
sang nata kagyat lingnya rum
sudagar aturmu iki
iku mokal sèwu elok

kawruhamu tasbèh iki ingkang patut
kang darbe nata linuwih
pinunjul samaning ratu
aturmu iki mustail
pangirèngsun wus amêlok

pasthi iki olèhmu gone mêmandu
hèh sudagar yèn sirèki
tan bisa ngaturkên mringsun
janma ingkang wèwèh têsbih
sira minôngka gêgêntos

ingsun ukum apa ing sapantêsipun
ki nangkoda duk miyarsi
pangandikane sang prabu
ulat biyas payus tistis
konjêm siti arawat loh

ki nangkoda manêmbah sarwi umatur
dhuh gusti sri narapati
kawula anuwun mundur
nimbali kang darbe tasbih
wus linilan mêdal gupoh

sampun panggih ki dagang lan Sri Sêtambul
kang sawêk nandhang kaswasih
rinucat dhirining prabu
bagus dika ditimbali
mring ngarsane sang akatong

sigra sowan ki dagang lan Sri Sêtambul
prapta ngabyantarèng aji
ki dagang saksana matur
punika ingkang nyukani
têsbèh kang konjuk sang katong

apan iya tasbèh iki gonmu asung
kang dinangu matur inggih
tan patitis priksan prabu
tandya animbali patih
wus sowan manêmbah alon

hèh ta patih wong iki têmên yèn pandung
banjur ukumên tumuli
junjangên nèng alun-alun
sandika rêkyana patih
gya binêkta mundur alon

saundure ki patih kalangkung ngungun
nyurasa karsaning aji
sakit tan dungkap ing kalbu
kang dadi parênging aji
tampa priksan ngukum uwong

yèn badala ajrih karsaning sang ulun
nulya pinidana aglis
pan jinonjang astanipun
kang kanan suku kang kering
sawuse konjuk sang katong

nata agnya ngunjara parêk kadhatun
prathistha mèpèt capuri
siji tanna rowangipun
nèng ngriku sri narapati
siyang dalu agung lamong

mung ngraoskên kuwasanira Hyang Agung
kodrat takdiring Hyang Widhi
kang tumamèng sang aprabu
kalangkung elok mustail
mila tansah ngruji batos

dhasar têmên luwih kuwasa Hyang Agung
pratandhane kita iki
dene tan ngrasa salugut
yèn nêmu kadi puniki
saking gung dosamba mawon

dene kita tan pracaya wa tungiju
mantasau sabdèng Widhi
priyoga sing luput ingsun
nanging ta gondhelan mami
tambuh ngong tobat mring Manon

dalil inalaha gapururrakimmu
yèn wong tobat dèn aksami
mangkono pamanggih prabu
dahat pantangsaning galih
siyang dalu gung prihatos

amung arsa ngarsa dalil wa tudilku
mantangsau kang pinuji
mugi Tuwan Kang Maha Gung
paringa uning tumuli
saking kawasèng Hyang Manon

sampun lami gyanya nèng kunjara prabu
ya ta ing Ngêsam Narpati
darbe putra wanodya yu
pambayun wus môngsa brai
cahyane langkung mancorong

tur ingugung sang rêtnayu mring ramèbu
tinurut barang sakapti
sagung pakarti rahayu
samana socaning puri
pan sawêk kasêngsêm ngaos

siyang dalu enjing sontên sami darus
swara mirêng saking jawi
yèn lêpat aksaranipun
asru tinêgor tumuli
lan kang nèng kunjara kono

yèn tinêgor kèndêl ing pamaosipun
gusti lêrêse kadyèki
panjang tuwin cêlakipun
sang nata wiwit angaji
trêtil pasekate kaot

pangajine datan ririh nora sêru
swara ulêm lakung pasih
piniyarsa nganyut-anyut
bisa karya nyês ing ati
pranyata alim kinaot

datan wiyah janma widagdèng kadyèku
nadyan gurune sang putri
tan mirit pangajinipun
lan sagêt ingkang kinunci
sang rêtna garjitèng batos

mokal têmên wong iki kalamun pandung
pasêmone ingkang warni
utawa rupane bagus
tuwin pangajine luwih
dudu sêbarangan uwong

kiraningsun pasthi iki trahing ratu
guwaya katorèng warni
manawa kêna babêndu
antuk sêsikuning Widhi
mokal lamun tindak awon

saya paham dènnya mirêngkên sang ayu
sangsaya wêwah ingkang sih
mring janma ingkang tinutup
sabakdane dènnya ngaji
sigra kondur mring kadhaton

prapta ngarsaning rama nulya umatur
rama amba sabên ari
bilih amba nuju darus
sring tinêgor saking jawi
lan janma ukuman kêthok

tiyang wau langkung sae wacanipun
amba inggih dèrèng uning
sagung didalêm sadarum
sanadyan kang pra ngulami
ingkang mèmpêr ing pangaos

yèn tinimbang lan janma kang tuwan ukum
rama ing panuwun mami
parêng tan parênging kalbu
amba inggih nyuwun laki
dene ta pamilih ingong

nyuwun antuk kang tuwan kunjara iku
sang nata èmêng ing galih
ginubêl ing putranipun
dènnya mothah nyuwun krami
kang pinilih luwih elok

sri narendra alon pangandikanipun
adhuh babo putra mami
paran kang dadi kajatmu
dene sira jatukrami
pamilihmu luwih asor

suwurira gawe surêm mring prajamu
dene atmaja narpati
pasakitan garwanipun
kaya ta kurang sujanmi
ajêmbar jajahan ingong

ingsun ngêrèh iya sagung para ratu
lan akèh punggawa mami
utawa santananingsun
kang anom bagus ing warni
lah padha pilihên kono

tan kurang punggawaningwang
kang brêgas sarwa lim-alim
ajamilih wong kunjaran
rinungu liyan nagari
pasthi akarya nisthip
nyudakkên drajating ratu
sang rêtna aturira
rama amba datan laki
bilih botên antuk pamilihan amba

kawula mung nêdya ngêndhat
yèn rama datan dugèni
yèn dadya paminta amba
sang nata ngungun ing galih
samana langkung kingkin
ngraosakên putranipun
gantya aminta krama
pagubêle sabên ari
dangu-dangu rinasa-rasèng wardaya

prakarane jatukrama
têmên tan kêna binudi
têtêp kodrating Pangeran
jodho tan kêna kinardi
lêjar panggalih aji
luwar ing sungkawanipun
pinupus têkdirrolah
sang nata ngandika aris
mring ki patih kinèn ngêdalkên sakitan

prapta ngabyantarèng nata
pangulu nulya mangarsi
wus pragat paningkahira
sigra pinanggihkên aglis
sakitan lan sang putri
sasananira wus sinung
sang dyah matur mring garwa
dhuh kakang kadi ta pundi
punapanta kang dadya darunanira

dene nganti kinunjara
punapa nyata yèn maling
langkung ngungun manah kula
dene warna dika pêkik
kang sarta sampun alim
têka nganti tindak dudu
mugi paringa pajar
sampuna kawula uning
sri narendra aris wijil ing wacana

mangke kula turi wikan
bilih gusti wus sung uning
gih punapa ingka sabab
paduka rêmên mring mami
kawula tiyang alit
sarta sawêg manggih ukum
paduka sutèng nata
pagene garwèng wong nisthip
sang kusuma alon wijil ing wacana

lah inggih mênggah punika
kawula pajar tan bangkit
awit tuduhing Hyang Suksma
dumunung wontên ing budi
irsating Hyang lir ngimpi
sasmita kang tumrap ulun
kinèn antuk paduka
mila sèstu sun lampahi
wasanane sumôngga kita tan wikan

tumuntur agnyaning swara
nanging nalaring pakolih
mokal yèn paduka ala
purun anindakkên sisip
kang garwa matur aris
awas têmên putri ayu
yêktine amba raja
gusti sampun bribin-bribin
nging kadukan sabab rangu dalil Kuran

sang kusuma dupi myarsa
garwanta dera sung uning
kèngêtan yèn ingkang rama
kagungan lisah pêrmati
pranti kinarya jampi
sagung wong kang nandhang bêndu
sampun binêkta mêdal
saksana tinrapkên aglis
mring têtatu tan tabêt pulih sakala

suku tuwin astanira
pulih kadya duk ing nguni
sanalika sri narendra
tuwuh guwayaning aji
sang nata ngandika ris
dhuh dhuh mirah ariningsun
mirêngna atur ingwang
sayêktine kita iki
kang ngrênggani Sêtambul karaton ingwang

lah matura sudarmanta
kabèh kandhaningsun iki
sang dyah sandika gya mentar
wus praptèng ngarsa rama ji
munjuk mulabukèng wit
madya lan wasananipun
dhêlêg ngungu Sri Ngêsam
sowanira langkung ajrih
mêlanging tyas gyanta tan titi pariksa

dugi ngarsèng sri narendra
Prabu Ngêsam sarêng uning
kalangkung eraming nala
tan mèmpêr warnaning nguni
manthêr jwala mrabani
nyata yèn RatuSêtambul
bumi nata ing Ngêsam
saksana umatur aris
kadipundi gusti paduka purwanya

Sang Prabu Amat Salekan
ngandharkên lampahanèki
purwa madya wasananya
Sri Ngêsam sokur ing Widhi
dene ta putranèki
têtêp dados garwanipun
tasbèh wangsul sri nata
kundur mring Sêtambul nagri
ing juragan tan kokum malah ginanjar

kèndêl samantên kewala
gèn kula gêlar critaning
kang maibên dalil Kuran
sadaya ingkang miyarsi
langkung sukaning ati
sigêg sota malingipun
nahan kang cêcak lênggah
lan abdi dalêm Samuli
lurah jogèt anama Wirèng Suwignya

kakang nyuwun sasêrêpan
nguni sintên kang murwani
bêksa wirèng kêkancuhan
tuwin datan mawi kanthi
ngantos kagêm samangkin
lêlangên jroning kêdhatun
paran ta wijangira
tuwin sanès ingkang gêndhing
Lurah Wirèng Suwignya amêdhar sabda

nalika kraton Jênggala
ingkang jumênêng narpati
Sang Prabu Surya Wisesa
iku ingkang angadani
iya sabên sarangin
aran Wirèng Panji Sêpuh
ijèn tanpa gêgaman
muhung sampur kang winiwir
gêndhingira aran Boyong Badranaya

lawan Wirèng Panji Mudha
sarakit gaman tan mawi
mung sondhèr lir Panji Wrêda
gêndhing Sobrang barang ngrangin
nulya iyasa malih
Dhadhap Kanoman ranipun
rong pasang kang ambêgsa
dhadhap lan dhuwung cinangking
gêndhingira ingaranan Rangsang Tuban

jinangkêpan kawan warna
Wirèng Jêmparing Gêng nami
ingkang ambêgsa sapasang
nyangking gêndhewa jêmparing
gêndhing Lèngkèr mantêsi
nahan kadeyan sang prabu
kêkasih Radèn Kalang
byantoni karsa narpati
yasa Wirèng Lawung Agêng tinêngêran

kêkalih ingkang ambêgsa
mandhi waos ngrêspatèni
pinatut Rêmêng gêndhingnya
ing mangke dipun wastani
babêksan ing Matawis
wau ta Rahadèn Wirun
biyantu gya iyasa
Wirèng Dhadhap Kreta nami
kang ambêksa sakawan kinêmbar warna

ngasta dhadhap lan curiga
Sêgaran Polok kang gêndhing
jangkêp amung nênêm warna
linaluri ayya nganti
ilang talêring nguni
lêlangên dalêm sang prabu
iku pamyarsaningwang
buh têmên lan doranèki
mung nyatane de kagêm têkèng samangkya

kang tanya dhêku turira
saking ing pamanah mami
kados kathah lêrêsira
mênggah Bêdhaya lan Srimpi
punapa inggih mirit
bêksa wirèng nênêm wau
Wirèng Wignya lingira
dhingin Bêdhaya lan Srimpi
pêpiridan kala jaman kadewatan

kasêbut layang wiwaha
nalika Hyang Endrapati
arsa utusan ngrêncana
tapane Sang Padhusiwi
ingkang kinèn lumaris
pitu wranggana gêgêdhug
dene ingkang kinarya
wranggana pêpitu siki
sêsotyadi iku tinêmbungkên mulat

sinidikara dumadya
kêkasih kang ayu luwih
Sang Supraba musthikèngrat
lawan Wilotama Dèwi
mèh kêmbar ingkang warni
kaot baranyakan lurus
kêkalih wus tan beda
kalawan Sang Dèwi Ratih
garwa Sang Hyang Kamajaya Cakrakêmbang

wising dadya kinèn taya
têgêse ataya nênggih
pangigêling widadaryya
jawata kabèh yun uning
ya ta sami ningali
absari pangigêlipun
angidêri sagara
amung kaping tiga uwis
pra jawata kang tumingal kawismaya

ana ta locananira
ing kering kanannya tunggil
mugi juluk kang satunggal
karanane mangkenèki
wiyare aningali
sarta ing kacaryanipun
sagung para dewata
wau ingkang aningali
iya maring pangigêling widadaryya

sabanjure Sang Hyang Endra
iyasa bangsal panangkil
sisihan lan made taya
kiwa têngên srimanganti
Hyang Endra yèn tinangkil
ngarsakkên lêlangênipun
tayaning waranggana
pinaès binusana di
manthuk-manthuk suka kang sami miyarsa

sinigêg Wirèng Suwignya
Kyai Dêmang Basman makin
abdi dalêm pamaosan
rolas jung ing Turisari
tinimbang rowangnèki
masalahing adêgipun
griya miwah alihan
cara-caraning wong tani
punapi gih mêndhêt wulan kang prayoga

Dêmang Basman ris lingira
manawi caraning tani
bilih angadêgkên griya
tuwin angalih ing panti
rèh etang kurang uning
mung môngsa ugêranipun
ananging kintên kula
puniku langkung utami
winêwahkên lan etang kagêm ing praja

ing masa kasa raharja
môngsa kalih tan prayogi
kasêbut kalêbêt griya
botên wontên pênêtnèki
masa katiga ugi
apan kathah awonipun
kabêsmèn kapandungan
ing masa kapat prayogi
pan rahayu tumêrah mring putra wayah

dene ing masa kalima
apan awon kang pinanggih
masa kanêm tan prayoga
sinambêr gêlap sring-asring
masa kapitu yogi
linulutan ing dunya gung
rahayu salaminya
masa kawolu prêmati
suka singgih nanging sring awon pinanggya

kasanga datan prayoga
prihatinan watêknèki
mangkya masa kasadasa
kalangkung saking prayogi
masa dhastha anênggih
awon cêlak umuripun
salah satunggalira
masa kasadha mungkasi
apan sênêng awon saene piyambak

namung punika ugêrnya
petanganing tiyang tani
kang sinung sabda lingira
èstu kalangkung utami
winor lan petang nagri
sangsaya tambah pikantuk
Ki Basman ling sumôngga
wêwaton budining tani
muhung têmên lawan wêkêl giris dora

gantya wau kang winarna
ingkang cakêt lênggahira
lawan Kiyai Sumbaga
lurah panyungging lungguhnya
alon dènira têtanya
adhi kalamun sêmbada
rakanta minta uninga
witing wontên wayang purwa

niku sintên kang iyasa
mugi adhi gancarêna
kang kanggo babo punapa
têka wau wayang purwa
jalu èstri tindhik samya
saha ing pamêndhêtira
gambaring kang wayang purwa
kadi pundi cariyosnya

kadamêl cagaking lênggah
supadi yya kraos sayah
dèn mirêngkên putra wayah
èstu badhe damêl bingah
miwah ras-arasên kesah
timbang nyantên para ah ah
tiwas tan angsal paedah
Ki Sumbaga latah-latah

kang mangkono dhasar nyata
mêngkoaku tak carita
saka kandhane wong tuwa
nalika jumênêngira
kyating rat Sri Jayabaya
ing Mamênang prajanira
anyorèk gambar warnanya
lêluhurira sri nata

roning êtal papanira
ingkang rumuhun priyoga
panyorèke sri narendra
gambaring Hyang Jagad Nata
sapiturute tumêka
Bambang Parikênan nama
ing sawuse paripurna
diarani wayang purwa

panjupuke aran wayang
de gambar wujud wus ilang
ginagas ing tyas trus têrang
mulane wau kang wayang
lanang wadon tinindhikan
kagawa saka babone
corèkannya sri pamase
Prabu Jayabaya kuwe

dadi mung mirit patrapnya
panganggone janma bôngsa
Indhu kêling kang nagara
rampunging pagambarira
amarêngi taun ôngka
wolung atus widak juga
sangkalanirèng kang warsa
gambaring winayang astha

kala êmpun Ajisaka
jumênêng sri narapati
nèng nagri Purwacarita
jêjuluk Sri Widayaka
nganggit pakêm lêlakonnya
para dewa saturutnya
marêngi angkaning warsa
sèwu tigang dasa juga

taun iku sinangkalan
ratu guna mlêtik tunggal
antarane nganti lawas
basa karaton Jênggala
marêngi angkaning warsa
sèwu satus kalih dasa
ingkang jumênêng pamasa
Lêmbu Amiluhur nama

olèh kawan likur warsa
muksa ginêntenan putra
Radèn Panji Rawisrêngga
nama Sri Suryamisesa
arsa nganggit wêwangunan
ri gambaring wayang purwa
ron tal uga papanira
winujud gêng lan dêdêgnya

pra kadang kadean samya
tumuntur garap mangrêngga
sabên sri nata sumewa
corekan katur sang nata
winadhahan ing kandhaga
sarta nganggit pakêmira
lêlakone wayang purwa
tinurutakên tinata

lah iku awite wayang
nganggo tinabuhan gôngsa
slendro nganggo sinulukan
têmbung kawi warna-warna
manut pathêtaning gôngsa
kagêm sabên pasamuwan
Sang Prabu Suryamisesa
karsa andhalang priyôngga

para kadang kadeannya
kang garap anabuh gôngsa
kasêsêm ingkang uninga
manganti bubare samya
anuju angkaning warsa
sèwu satus kawan dasa
sirah gangsal sinangkalan
tata karya titis dewa

muksane Suryawisesa
gya ginantyan ingkang putra
Rahadèn Kudalaleyan
jêjuluke mangkya gantya
Surya Amiluhur nama
lagya olèh tigang warsa
nulya ngalih nagrinira
Pajajaran Kartaharja

mangun gambar wayang purwa
babon corekan Jênggala
jinujut gêng luhurira
papane daluwang jawa
anuju angkaning warsa
sèwu satus suwidak rasa
wayang gana rupa janma


nalika Rahadyan Jaka
Sêsuruh jumênêng nata
jêjuluk Prabu Bratana
angadhaton Majalêngka
karsa mangun wayang purwa
papane daluwang jawa
ginulung dadya sajuga
winuwuhan rêricikan

wayang bèbèr ingaranan
yèn kagêm anèng kadhatyan
lastari slendro gamêlan
liyane anèng kadhatyan
kang nglakokke dhêdhalangan
amung rêbab kang gamêlan
prêlu kangge purwakala
yèn wong kêna ngila-ila

pangupa drawa anandhang
mala cintraka mèk ilang
kaya ta cah wadon lanang
ontang-anting tanpa kadang
sapêpadhane iku kang
rinuwat kasêbut layang
Rêsi Kala gawang-gawang
ngruwat nganggo bèbèr wayang

murih ruwêt ingkang kala
nganggo sajèn warna-warna
sarta dupa gônda wida
katêlahtêkan samangkya
wong kang nanggap wayang purwa
kudu nganggo sajèn dupa
duk rampunging panganggitnya
Sri Maha Prabu Bratana

angkaning kang ponang warsa
sèwu rong atus punjulnya
wolu puluh lan tatiga
sangkalanira winarna
nênggih gunaning pujôngga
nêmbah ing Bathara Endra
bana ing jumênêngira
Sang Aprabu Brawijaya

pungkasan ing Majalêngka
kacarita darbe putra
wasis gambar namanira
Radèn Sungging Prabangkara
dhinawuhan rama nata
mangun busananing wayang
bèbèr kang tumrap daluwang
rinêngga pulas mawarna

pinantês lan wujutira
raja satriya punggawa
busana kinarya beda
anuju angkaning warsa
sèwu tri atus langkungnya
taun iku sinangkalan
anênggih datanpa sirna
pigunaning kang atmaja

sabêdhahing Majalêngka
anuju angkaning warsa
sèwu patang atus lawan
tigang dasa langkung tiga
sangkalanira rinipta
gêni murup sinram janma
ing nalika iku wayang
bèbèr sagamêlanira

marang ing Dêmak nagara
kacarita Kangjêng Sultan
Sèh Ngalam Akbar sapisan
sêngsêm marang karawitan
myang rêtna langên wayangan
sring-asring kaparêng dhalang
iya iku bèbèr wayang
môngka gamêlan lan wayang

kasêbut ing pêkih kitap
karone iku pan karam
dadi pra wali sadaya
biyantu karsaning nata
anganggit wayang supaya
ilang wujut gambar janma
kang kinarya lulang mesa
tinipiske sawatara

dhinasaran warna pêthak
ancur lan gêrêsan lulang
prabote pinêtha maswa
kinarya miring rainya
tangane kinarya dawa
ngirisan tulang maesa
ginapit sajuga-juga
tinancêpakên ing wrêksa

binoyong jejeran wayang
sabên kanjêng sultan lênggah
wayang kajèjèr panggungan
kacaoske kangjêng sultan
banjur bali ingaranan
wayang purwa kaya lama
dene babon bèbèr wayang
dadi anggone pra dhalang

lêstari kang anggo dhalang
barang sajroning nagara
tanapi mring desa-desa
samana angkaning warsa
sèwu patang atus lawan
kawan dasa punjulira
nênggih sinangkalan mangkya
nir gusti caturing dewa

antaranya kangjêng sultan
jumênêng tuk tigang warsa
kangjêng sinuhun ing Arga
nganggit wuwuh ingkang wayang
nganggo danawa wanara
sarta gancaring lêlakyan
sinuhun ing Benang sigra
nganggit panyumpinging wayang

de panggungan kering nganan
Jêng Sultan Sah Ngalam Akbar
muwuhi ricikan wayang
rupa gajah lan prampogan
Jêng Sinuhun Kalijaga
nganggit kêlir kadêbognya
balencong kalawa kothak
sarta muwuhi kêkayyan

iku minôngka sangkala
mêmêt aku kurang têrang
dene ta kang asring dhalang
Sunan Kudus tinabuhan
salendro ingkang gamêlan
iku wiwiting kang wayang
apan nganggo sinulukan
grêgêt saut ada-ada

nuju angkaning kang warsa
sèwu kawan atus ika
langkung kawan dasa tiga
dene ta sangkalanira
gêni dadi guci ningrat
antarane tan winarna
nalika jumênêngira
nênggih Rahadèn Trênggana

jêjulukira Jêng Sultan
Sah Ngalam Akbar ping tiga
arane Sultan Bintara
kang mungkasi Dêmak praja
wasis waskitha ing nala
anggalih kang wayang purwa
mindhake bagus sêmbada
karsa dalêm sri narendra

mangun wanguning ka wayang
jinujut ing dêdêgira
sarta mripat cakêm karna
sarta binêdhah sadaya
samana angkaning warsa
sèwu patang atus lawan
pitung puluh punjul sapta
rêsi pitu karya tunggal

susunan ratu kang tunggal
ing giri nalikanira
makili karaton Dêmak
anganggit wanguning wayang
gêdhe dhuwure si duwa
ugêre mata liyêpan
karo mata panthêlêngan
wedokane nganggo rema

wayang wanara lan buta
dinokokak roro mata
dewa sakêt kaya arca
sarta nganggit lakon wayang
wiwite wayang tinrapan
kakonang ingkang parada
sawuse dadi sakothak
ingaran kidang kêncanan

nalika iku sinungan
sangkala mêmêt ingaran
rupa Sang Hyang Girinata
nitih andini andaka
anuju angkaning warsa
sèwu patang atus lawan
pitung puluh wolu sirah
slira dwija dadi raja

datan na lingsiring karsa
saking lêpasing pambudya
Sunan Ratu Tunggal Arga
anulya karsa iyasa

wayang gêdhog aranira
cakokaning praupannya
babon saking wayang purwa
tanpa kêthèk lawan buta

anganggo têkês kang priya
wayang wadon ngore rema
prabot rapèt kalung jamang
gêlang anting kilap buja

jêjêring lêlakon praja
sakawan padha sudara
ing Jênggala ing Pamênang
ing Ngurawan Singasêkar

sabrangane Prabu Klana
Pulo Bali kang nagara
balane buris sadaya
sarta nganggit pakêmira

gancaring kang lêlampahan
sarta garêgêt saupnya
tanapi suluk bineda
lagune lan wayang purwa

pan pelog gamêlanira
kang dhalang ran Widayaka
Suhunan Kudus êmbannya
lastari langêning praja

sinungan mêmêt sangkala
rupa Sang Hyang Nilakôntha
ngasta cis ginubêl naga
anuju angkaning warsa

sèwu patang atus lawan
wolung dasa langkung gangsal
sinangkalan gaman naga
kinarya ing Udipatya

nahan ta Susunan Benang
yasa wayang Damarwulan
ingkang jinêjêr lêlakyan
ing Majapait têngahan

ratu ayu jumênêngnya
nuju taun angkanira
sèwu tri atus limalas
nunggal lan bèbèr wêktunya

ingkang linakonkên dhalang
dadi tanggapaning wadya
winuwuhan têtabuhan
kêprak angklung kêndhang trêbang

kalanturing pakêcapan
wayang bèbèr tabuhannya
lumrah ngarani kêthiprak
anuju angkaning warsa

sèwu patang atus lawan
wolung dasa langkung astha
sinangkalan duk iyasa
astha wali karya tunggal

Jêng Sultan Adiwijaya
jumênêng ing Pajang praja
anuju ing taun ôngka
sèwu limang atus tiga

karsa mangun wêwangunan
wayang purwa babonira
iyasan ing Dêmak praja
prabot pinastês lan wônda

para ratu prabotira
ana kang nganggo makutha
ana tropongan kewala
ana kang kêling gêlungnya

satriya bêsus ing rema
ana kang nganggo paraba
sarta rineka dodotan
ana ingkang nganggo clana

pinapantês dhewe-dhewe
nganggo samparan wadone
karo bêsusing rambute
dodotan buta kêthèke

tan owah ngloro matane
dewa rêca parabote
padha irasan tangane
winuwuhan gêgamane

goda bindi alugora
iku wiwit wayang purwa
tuwin wayang gêdhog ika
padha tinatah gayaman

sarta nganggit wuwuh ingkang
pakêm purwa gêdhog wayang
anuju angkaning warsa
sèwu limang atus lima

Jêng Sunan Kudus iyasa
wayang golèk saka wrêksa
mirid lakon wayang purwa
salendro gamêlanira

amung kênong êgong kêndhang
kêthuk kêcèr lawan rêbab
nuju sangkalaning warsa
wayang nir gumuling kisma

Jêng Sinuhun Kalijaga
nganggit topèng kang kinarya
saka wrêksa mung sak suryan
sarta methok wêwangunan

kaya raining manungsa
jêjêring lêlakon padha
karo wayang gêdhog iya
nganggo buta warna-warna

wônda mripat mayang purwa
prabot têkês rampèk clana
sumping sondhèr uncal wastra
kang mêtu jinêjêr samya

lanang wadon nganggo bêksa
dhewe-dhewe pacakira
kaya putra lan cindhaga
panji tuwa panji mudha

Gunungsari Prabu Klana
daga blancèr pênthul buta
kudu beda bêksanira
ukêl lan têtambangannya

salendro gamêlanira
topèng sawiji-wijinya
nganggo dipatut gêndhingnya
dhewe-dhewe nora padha

angkaning warsa samana
sèwu limang atus astha
môngka ta sangkolèng warsa
kaèsthi nir yêksaning rat

basa ing kraton Mataram
jumênêngnya Panêmbahan
Senapati ing Alaga
karsa mangun wayang purwa

rambut tinatah gêmpuran
wayang gêdhog kinêrisan
muwuhi wayang ricikan
manuk lawan buron wana

anuju angkaning warsa
sèwu lima atus lawan
patpuluh siji sangkala
rupa pat gatining janma

ing sajumênêngnya nata
Sri Surya Anyakrawatya
rama dalêm sri narendra
ingkang jumênêng samangkya

amêmangun wayang purwa
babone kidang kêncana
jinujud mung sawatara
sasigaring palêmahan

Arjunane pinaringan
panêngran Kiyai Jimat
iku awite kang wayang
purwa lan gêdhog sinungan

bau lan tangan pinisah
tangane cinampuritan
lan winuwuhan dhagêlan
myang winuwuhan gêgaman

panah kêris sapadhanya
bisane landhêp sadaya
paripurna karsa nata
banjur ana uwong mônca

saka Kêdhu asalira
bisa dhalang gêdhog purwa
banjur kaabdèkke dadya
dhalang sajroning nagara

kaparênging sri narendra
wayang bèbèr pangruwatan
sinalinan wayang purwa
katêlah têkèng samangkya

rampunge dènnya iyasa
maringi mêmêt sangkala
iku rupa buta guban
padhalangan ingaranan

panyèrèng araning buta
banjur karan ing akathah
buta cakil wus kalumrah
mathênthêng solahe kathah

wujud buta mata siji
tangan loro dikêrisi
siyung mêtu saka lathi
amandhuwur mung sawiji

anuju angkaning warsa
sèwu limang atus lawan
sèkêt loro sinangkalan
nêmbah lawan buta tunggal

ing samêngko karsa nata
kang Sinuhun Kangjêng Sultan
Agung Kratingrat parapnya
Prabu Anyakrakusuma

karsa mangun wayang purwa
prabote jalu lan priya
samya tinatah sadaya
jinait lanyapanira

sarta sangkut dêdêgira
kang pancèn mêlèk matanya
kajait sinungan tôndha
gêndhongndhongan matanira

rangkêp-rangkêp ingkang wônda
ing sawusing paripurna
Arjuna  kaparingan
aran Kyai Mangu ika

sinungan mêmêt sangkala
rupa buta rambut rêta
ingore sumugèng ngarsa
nganggo jalu suku dyinya

padha lawan ingaranan
iku buta parapatan
wong akèh ngarani ika
buta rambut gêni samya

rampung nuju ôngka warsa
sèwu limang atus lawan
sèkêt têlu sinangkalan
jalu buta tinata sang

lah mung iku kawruh ingwang
crita witing ana wayang
kang miyarsa samya girang
matur pundi turun dhalang

Ki Sumbaga astanira
anudingi lah kae ta
kang sèndhèn ing saka rawa
Ki Panjangna wastanira

pan sinigêg Sumbaga dènnya ngling
gantya kacariyos
ingkang cakêt kalawan linggihe
lan Ki Marboti taha wêwangi
Ki Marbot jinawil
sarwi têtanya rum

yayi para èstu dèrèng uning
lu-èlu kemawon
awit alit tumêkèng samangke
dèrèng wontên ingkang nyariyosi
cariyos ing nguni
waton kitapipun

sabên wulan Sapar amarêngi
ri Rêbo dhumawoh
kapungkasan sapraja arame
jalu èstri miwah rare alit
samya siram mawi
jajimat dèn êkum

wontên malih jimat dèn kum warih
wusing siram gupoh
gya inginum myang pinupukake
bun-êbunan miwah slawat katri
sartane manèki
pinapal ing pucuk

Ki Titahar aris amangsuli
ing pamyarsaningong
kasbut Kitab Mujarabah rane
caritane Aliaya Adi
kang wus sinung uning
gaibing Maha Gung

tinartamtu sabên-sabên warsi
karsaning Hyang Manon
anurunkên sakèh kabilaèn
awit Rêbo pungkasaning sasi
Sapar kèhing blai
tri atus nêm puluh

sabanjure nèng tanggal myang ari
nahas kang wus maton
tumrap Jawa abanjur nganake
sangar nahas jatingarang tuwin
patine kang ari
naga dina tèngsu

tali wangke miwah sampar mayit
sasamine rêngko
pramila yèn para ngulamane
wusing adus barêsih ing dhiri
myang nginum we mawi
jêjimating êkum

gya sêmbahyang panulak bilai
iku kawruh ingong
inggih kakang wus dhamang rayine
kala adus punapi gih mawi
rapal niyatnèki
anggènipun adus

bilih mawi rapal kadipundi
manawi tan wados
rak prayogi winêdhar samangke
Ki Titahar gumuyu mangsuli
ora woda-wadi
uruting kang adus

ingkang dhingin asêsuci wajib
mênèk agantung gong
de rapale elingku mêkene
bismillahir rahêmanirrakim
nawetu huslali
dapingil balau

sunatan lilahitangalèi
niyat adus ingong
ari Rêbo wêkasan sasine
pananulak sakèhing bilai
wêkasan basuki
Allahu akbar wus

sabanjure maca ur ulbirid
dalika arda mor
tasalun baridun wa sarabe
titi tamat rapale sasuci
sunat Rêbo sasi
Sapar pungkasipun

tanya malih rencangira linggih
babo kakang Marbot
siyam sunat bok winêdharake
bilih sagêt ulun yun nglampahi
sok sampuna uning
dadya tyas tuwajuh

iya adhi kang wis tak lakoni
pasa sunat manggon
ana dina Sênèn lan Kêmise
lawan pasa sud myang siwat nami
siwat têgêsnèki
tanggal pêtêng nuju

etung têlung dina boya luwih
ing wite linakon
kaping wolu likur utamane
sanga likur tri dasa yèn bèji
pungkasan marêngi
tanggal pisan iku

suda iyaiku nalikaning
rêmbulan mancorong
iya amung tri ari pasane
ping têlulas ping patbêlas kaping
limalas mungkasi
kabèh mau manut

iya lampahe jêngandika Nabi
Muhkhamad kinaot
de yèn dintên Kêmis ing tanggale
sasamine kang makono yayi
ing niyatirèki
sinarêngna iku

lawan sabên Sura amarêngi
ping sanga mancorong
angasura punika arane
ping sapuluh ngasura namèki
yèn tanggal pisan wit
utama satuhu

wulan Rêjêp ing sakuwasanèki
watone linakon
lamun kawit tanggal sapisane
têkan kaping têlung puluh yayi
kalangkung utami
gêng gancaranipun

wulan Ruwah awit tanggal kaping
sapisan linakon
têkan kaping limalas tanggale
nismu saban iku dèn arani
patpuluh lima ri
gunggunging rong tèngsu

sasi sawal puwasa sunating
awit tanggal pindho
têka kaping pitu ing tanggale
bakda sawal ping wolu marêngi
riyaya kupat twin
sangkêp ulamipun

Bêsar kaping wolu tarwiyahi
ping sanga ngarsa Pon
ping sapuluh nahar ing bakdane
dadi amung pasa kalih ari
utamanirèki
sapisan witipun

amung iku pasa sunat yayi
kang uwus kalakon
nora susah nganggo rapal-rèpèl
mung niyatna ing sajroning ati
tan susah kawijil
dene awitipun

pasa niyat nalika malêming
pasa yun linakon
nganggo saur pan winênangake
supayane kuwat ingkang dhiri
badan kudu suci
kaya pasa agung

lamun sira yayi anglakoni
nêmbahyang binatos
pinarêngna têbir lan ekrame
utawane sarêng nalikaning
wuluki mahribi
masuh rainipun

pama ayun pasa ari Kêmis
ing sajroning batos
niyat ingsun pasa ri Kêmise
sunat anut lampahi jêng nabi
karana Allahi
dene lamun tumbuk

Rêjêp kaping sapisan ri Kêmis
niyat pasa ingong
ari Kêmis sing wat lan Rêjêbe
sunat anut lampahe jêng nabi
karana Allahi
sapiturutipun

lamun sira sami anglampahi
gêganjaran Manon
sinung èngêt slamêt salawase
kang miyarsa sêdya yun nglampahi
agambuh tyasnèki
sigêg kang winuwus

Ki Supana winuwus
abdi dalêm jajar carik macung
rencangira jêjagongan têtanya ris
uwa manawi panuju
kaparênga paring tudoh

têmbung myang sastranipun
kang rumiyin pribadi puniku
atumitah wontên ing madyapadèki
kang tinanya kagyat muwus
gonmu takon karya gawok

lagi iki sajêgku
ana bocah takon kang kadyèku
grathul-grathul iya aku asung uning
bênêr lan lupute êmbuh
kakèkmu suwargi omong

ana pandhita putus
saka Ngatasangin asalipun
acarita mungguh têmbung lan sastrèki
kang tuwa dhewe ranipun
têmbung Ibrani sayêktos

yèku bêbasanipun
bôngsa Israil nagara agung
pamacane sastra mau saka kèri
manêngên sabanjuripun
dhapur sastra winiraos

sairib sastra Indhu
lan sairip lan sastra Arabu
kaanggone duk jamane Kangjêng Nabi
Ibrahim kalillohu
mupakat sakèhe nguwong

banjur kinarya iku
anulisi kitap-kitapipun
para nabi kalipahira Hyang Widhi
jaman ing sadurungipun
Jêng Nabi Muhkamad miyos

ananging samonèku
kacarita kala jamanipun
Kangjêng Nabi Ibrahim kalillolahi
ana ratu gêng pinunjul
binathara para katong

kyat ing rat Raja Namrut
iya Prabu Jabar ajêjuluk
ajumênêng ana nagara ing Babil
isine jagad kacakup
dumadya ngaku Hyang Manon

Ki Ajar patih Namrut
ingkang rama Kalillurahmanu
kyana patih datan maèlu mring siwi
angugêmi ratunipun
kèlu kumprung pêngung bakoh

inggale caritèku
timbalane Allah Kang Maha Gung
maring kangjêng nabi pinaringan kanthi
putra kapenakanipun
ran Nabi Lut samya tinon

ngislamakên Sang Namrut
yya kabanjur-banjur dènnya lacut
ngaku Allah nanging datan pinarduli
saya dadra andêlarung
dilalah èngête adoh

Jêng Nabi sakalangkung
dènnya matur maring ramanipun
kinèn Islam manut ing agama suci
Jêng Nabi malah tinundhung
saka ing Kaoniya bodhol

Nabi Lut datan kantun
lawan wadya pra mukmin sadarum
ibu Nabi Siti Naonan duk myarsi
gya nusul lampahing sunu
nèng wana basangi andhok

jajahan Ngêsam iku
bakda salat dutaning Hyang Agung
Jabarail ngêmban dhawuhe Hyang Widhi
Jêng Nabi kinèn dhêdhukuh
ing têmbe kalamun dados

kaaranana iku
dhukuh Betal Mukadas satuhu
bumi ingkang sinucèkakên Hyang Widhi
sawuse atampi dhawuh
linampahan nulya dados

dhukuh arja kalangkung
wadya Eslam sabên ari wuwuh
rawuh malih dutaning Hyang Maha Suci
kinèn maringakên iku
musakap kèhe kang pulo

kalawan kinèn gupuh
nutugakên nyilamakên Sri Babul
saukure dutaning Hyang kang paring sih
pinratakên pra wargèku
sukèng tyas sokur ing Manon

musakap sapuluh wus
winulangkên mring umat sadarum
myang sahadat pungkasannya nêbut Nabi
Ibrahim kalilolahu
sadaya mituhèng dhawoh

tan lami budhal sampun
maring Babil akanthi Nabi Lut
bêkta wadya mukmin namung sawatawis
wus prapta têpi praja gung
nulya akarya pakuwon

Jêng Nabi tandya laju
maring praja kapanggih Sri Namrut
winartanan sadhawuhing Maha Suksci
Namrut kinèn amiturut
nanging mêksa pungguh wangkot

malah Sang Raja Namrut
yun ngayoni maring ing Hyang Agung
Kangjêng Nabi asangêt dènnya maripih
Namrut mampang mêksa mungsuh
Nabi kinèn amakuwon

Jêng Nabi wusnya mundur
sri narendra andhawuhi gupuh
mring Kya Patih Arja kinèn ngupaya glis
catur pêksi garudha gung
wusnyantuk katur sang katong

piniara mrih tutut
gya akardi bale gêdhong agung
rakitira kadya pêthi wus adadi
kanan kering amung sinung
candhela rinuji bakoh

pintunya ngandhap luhur
myang sinungan bêsat inggilipun
wêwalêsan ngungkuli sirahe pêksi
yèn winalik nèng sor suku
paripurna kang pirantos

kinèn abêkta gupuh
mring maligi anyar kang dumunung
jaban praja agêng luhure nglangkungi
winatara pitung gunung
myang catur narendra katong

sapraptanirèng pucuk
pêksi catur suku samya sinung
kolong wêsi bakal êgonira tali
bale rinut suku wolu
kadi tandhu geyang-geyong

Sri Jabar sukèng kalbu
nguwuh-uwuh sêsumbar kumruwuk
lah ing ngêndi pangerane Si Ibrahim
têka nora nana munggut
lah ngatona payo pupoh

lan êndi wadyanipun
ingkang aran malekat-malekut
têka nora katingal sawiji-wiji
baya padha wêdi mringsun
Namrut tan kêndhat ngacêmong

sarwi bojana nginum
Kangjêng Nabi kalilurahmanu
lan Nabi Lut tanapi wadya pra mukmin
minggah mring malige luhur
wus panggih lawan sang katong

latah-latah ngling Namrut
sida bebas kratone gustimu
nora wurung ingsun langgar sun lurugi
dimèn mijil banjur campuh
aprang tandhing lawan ingong

Jêng Nabi sakalangkung
dènnya asung pemut maring Namrut
malah bêndu gya prentah mring wadyanèki
kinèn samêkta apupuh
sangu myang gêgaman pupoh

walêsan catur uwus
pucuk sinung daging unta ngunbruk
Namrut angling hèh êntènana Ibrahim
gonku nglunas pangeranmu
Sri Namrut lan para katong

pêpilihan kang uwus
mambêg wantêr kasudiranipun
lawan rêsi sewa sogata pinilih
kang wus limpat agal alus
kya patih manggolèng pupoh

sadaya wus umangsuk
pangruktinya sadaya wus rampung
gya ginêtak kagyat mamprung catur paksi
myang daging nèng luhuripun
nanging datan bangkit nothol

kagendra drêng yun nucuk
saya dêdêl lan akêmbanipun
duk lampahan sasiyang lawan saratri
parentah mring juru pintu
kinèn mêngakakên gupoh

lawang bale kang luhur
wusing mênga jru pandomanipun
dhinawuhan aningalana kang langit
matur taksih nyamut-nyamut
tan ewah duk anèng ngisor

lawang bale ngandhap wus
binuka myat bantala katlisut
prentah malih surak nabuh gubar bèri
kagyat kang kagendra catur
sumêka dêdêl tan kegoh

parentah malih Namrut
anon langit tanna owahipun
anon bumiwus tan ana antarèki
sinêngkakkên malih mamprung
ponang langit maksih katon

kadi nèng ngandhap wau
bumi katon pêtêng kadi dalu
ana swara wau ingkang kapiyarsi
saking wiyat juru dêmung
kang darbe swara tan katon

hèh ratuning racut sira
marang ing ngêndi karêpmu
dupara kalangkung-langkung
sira arsa mring ngakasa
kaliwat lacutirèku
ya ta Sri Namrut miyarsa
miwah para wadyanipun

samya gugup agaligap
anyandhak gêgamanipun
dèn ngati-ati sadarum
baya iki ingkang prapta
ripu dibyaning aluhur
ya ta ana malih swara
hèh hèh Namrut kapir lacut

Namrut ngatak prawiranya
ngêplaskên panah mandhuwur
angawut pamanahipun
ana ngêmpakkên istijrat
wêktuning jêmparing brubul
wangsuling saking gêgana
lir girimis tibanipun

Sri Jabar pribadi sigra
nglêpaskên jêmparingipun
sarwi sêsumbar têkabur
hèh êndi pangeranira
lah ngatona payo gupuh
lan êndi rupane uga
prajurit wêtokna gupuh

Jabrail tampi parentah
angambil mina ing laut
ingunjalakên mandhuwur
luhuring panah Sri Jabar
wangsuling mina mring laut
cumalorot kawistara
jêmparing nata cumundhuk

têrus badaning kang mina
ludiranira sumêmbur
jêmparing gagubras marus
Jabrail anyandhak mina
winangsulakên mring laut
panah dhinawahkên marang
ngarsane Sang Raja Namrut

jêmparing tiba cinandhak
ngêtrok wêntis suka guguk
latah-latah asru muwus
pangerane Si Ibrahim
kacundhuk jêmparing ingsun
hèh ta bocah aja kêndhat
gonmu jêmparing mandhuwur

mangkya karsèngsun kalakyan
angobrak-abrik agêmpur
prajèng karaton ngaluhur
sira Jabarail sigra
ngambil pêksi sobèng luhur
kinênakakên ing panah
wangsule katutan marus

kalawan daginging kaga
lir grimis tibaning marus
dhawah palataranipun
bale gandhaga marayan
Namrut cikrak-cikrak muwus
lah bocah padha wisana
gonmu nglêpaskên mring luhur

iki wus têtêp patinya
Ibrahim pangeranipun
kataman ing panah ingsun
iki ta dêlêngên padha
olèh daging panah ingsun
sarta gêgubras ludira
lir garimis rah sumêmbur

pasthi karatone rusak
wadyane wus lêbur luluh
Namrut lan sawadyanipun
sukèng tyas marwata suta
angalêmbana macucu
tan wruh mangkene gumêlar
budi kalap pêngung bingung

Sri Jabar parentah sigra
wêwalêsan dhuwur manuk
winalik babêsatipun
anèng ngandhaping kang kaga
kagendra sakawan wulu
daging mangsan anèng ngandhap
môngka sru kaluwèn catur

tumungkul myating mêmasan
sinarêngan surak umyung
gong bèri kêndhang tinabuh
kagyat kagendra lumarat
kadya bêbandhêm tumurun
saking kagyat yun mamôngsa
katarik luwe kalangkungmèh praptèng ngandhap gya prentah
bêsat isi daging mau
kinèn jêngakkên mandhuwur
kang papak kang sirah kaga
dadya ngampar ibêripun
supadi yèn prapta ngandhap
ayya kantêp tibanipun

winantu ing gara-gara
arga-arga manggut-manggut
kalamun bisa amuwus
bayèku yun gêmpur ingwang
malekat catur tumurun
karsa ngawut-awut arga
pinupus-pupus lir napuk

kaga wus anjog pratala
gumêbrug giyar ajugrug
têbih saking maligya gung
bêsat walêsan saksana
pinarêkakên kang cucuk
daging wus samya dèn môngsa
winuwuhan ngantya tuwuk

pemute kang alul kojah
pitung dina pitung dalu
Namrut dènnya anèng luhur
kaga wus rinante samya
pra wadya sanagri mêthuk
sri naranata tumêdhak
saking bale pêthi agung

jujug malige ing pucak
Jêng Nabi Brahim Nabi Lut
misih ngantya sampun tundhuk
Namrut suka angandika
ing samêngko pangeranmu
wus jindêng dening hruningwang
jaja butul rah sumêmbur

tandhane baline panah
kuthah rah daginge katut
lah ta iki warnanipun
cihnaning daging lawan rah
apadene kalanipun
prawira nglêpasi panah
garimis rah drês kalangkung

pangeranmu apês nistha
dalah malaekatipun
Kangjêng Nabi lingira rum
hèh Namrut ngajap naraka
têka mangkono anggêpmu
lumuh marang rèh raharja
ngorakkên dhawuh Maha Gung

nasak kudu nasar blasar
mor gandarwo ilu-ilu
lumuh têmên kinarya yu
ingka jamak nuli tobat
darbe pangrasa sihing hu
Jêng Nabi akathah-kathah
dènnya sung pemut mring Namrut

tinandhang dadining aprang
Jabar nglênggêr tan amuwus
èsmu ajrih jroning kalbu
èngêt ing kasêtènira
Kangjêng Nabi duk ing dangu
angas laire kewala
sinasap sinamun samu

mengo ngiwa tan kaduga
baya ta wus têkdiripun
ya ta Jêng Nabi gya kundur
ingiring sawadyanira
kang kantun agunêm rêmbug
sirnane Kalillurahman
ana pandhita kang matur

rèhning nguni wus kawuryan
Jêng Nabi kadibyanipun
luhung sampun pinaèlu
ujêr wus ambawa rasa
sarkara lan manisipun
tan kenging kinaya ngapa
tuhu dening kanang punjul

atur titi tètès tatas
sang nata kalangkung bêndu
mijilkên istijrat luhung
tutug lawan kalih asta
mêdal dahana awangsul
kantar-kantar mring awiyat
tan dangu dahana wangsul

kang miyat kalangkung ebat
tobat sujud nata kêbut
saking malige ngadhatun
mêsu kalangkung pêpudya
antuk sasmitaning kalbu
enjing miyos siniwaka
Patih Ajar myang wadya gung

pêpak andhèr ngarsèng nata
mring Patih Ajar gya dhawuh
dènnya yun numpês kang sunu
myang wayah sawadyanira
sinaranan têmbung alus
kinarsakkên abujana
nèng pucaking maligya gung

pra wadya mangayubagya
yun linakyan sesuk esuk
samêkta prayitnèng kewuh
nahan Jêng Nabi praptanya
ing pawon parentah gupuh
ngalih anyakêti praja
cakêt dalêmnya rumuhun

ngara-ara Kaosiya
wus tata pakuwonipun
utusanira Hyang Agung
Jabarail asung salam
mring Nabi Brahim Nabi Lut
kang sarta aparing wikan
gunême Sri Namrut kapur

wus tinutur sadayanya
lan malih karsèng Hyang Agung
malige karsa ginêmpur
Jabarail sampun musna
Jêng Nabi sawadyanipun
dêdonga ing karaharjan
tur iku wus sinung wêruh

malêming têmpuking karya
karsaning Hyang dènnyarsa sung
bilai mring kapir kupur
sanggyaning kang pra malekat
ingkang wus angêmban dhawuh
kinèn awit nglêkasana
makana saksana rawuh

lindhu prakêmpa goraya
mung dumunung maligya gung
sangêt gonjing mayug-mayug
rênggat adon-adonira
lir kiyamat isthanipun
bayu mulêg mawalikan
sinarêngan angin lesus

ponang angin saking ngandhap
tan antara jêbolipun
malige pêplês mandhuwur
tan ana kari samêndhang
swara gora tri jumêgur
lir giri sasra nèng wiyat
sirahe malige gupuh

pinunggul angin prakêmpa
saking nguntara mangidul
sirah gêmpal tibèng laut
jumêgur wening samodra
mina sing ning laut kidul
akèh pêjah kabarasat
katiban murdaning panggung

pungkuring Namrut kacrita
sirahe malige mau
mêmulo ombak kadulu
dene awake maligya
andêdêl binêkta lesus
nulya sigar amarapat
ngetan ngulon ngalor ngidul

katulak wangsul sadaya
têmpuk wor nèng têngah rêmuk
lir binêbêg mabur sumyur
agênge ponang rêmukan
saêndhog ayam tan langkung
anèng saluhuring praja
brêbêl kawratan sadarum

mêksa dêdêl mring ngakasa
marmanya tan bisa runtuh
awit sinôngga ing bayu
lir pêtêng dhêdhêt limêngan
karsaning Hyang dènira sung
bilai mring lacut kopar
punika kinarya pemut

supaya padha elinga
wruha kodrating Hyang Agung
tan antara sirêpipun
bayubajra saking ngandhap
dyan gantya kang bayu lesus
saking luhuring ngakasa
kadi jêmparing tumurun

tumêmpuhirèng mangandhap
gumurubug sru sumiyut
rêmukan malige wangsul
lir sanjata narawantah
sut kadi mimis sumawur
lingsir dalu wayahira
wong kapir prasamya turu

dhêdhêt kadi sinirêpan
tibane rêmukan iku
tan srênti sarêng tumanduk
nibani wismane kopar
kêpyak swaranya gumuntur
wismane kapir kawratan
myang jro pura kinarutuk

pan namung pakuwonira
Jêng Nabi saumatipun
rinêksa dera Hyang Agung
siji tan ana katiban
samya eca-eca turu
wau wismane si kopar
payon rêmak rêmpu rêmuk

kang anèng sajroning wisma
asru kagyat jumbul kagum
tan ana kuwasa muwus
kapilêngên ing suwara
wong kupur klêngêr sadarum
datan ana kaliwatan
agêng alit èstri jalu

miwah Sri Bathara Jabar
tan pae lan wadyanipun
kagyat kantunya kalakung
tan wruh sangkaning bêbaya
samya galigap agugup
galuyuran niba-niba
lir wong wungu dènnya kantu

wênèh ingkang kapalêsat
saking gonira aturu
miwah rêsi juru tênung
ing nagri myang môncapraja
prasamya kapilêng kantu
dangu-dangu duk samana
wong kapir sinungan emut

kajêngkang karangkang-rangkang
gêrêng-gêrêng ngrintih ngruntuh
tan ana cêtha calathu
pinêksa-pêksa tan bisa
mung bêkuh-bêkuh ting brêkuh
pinêksa apadidêngan
sêrêt galêrêg ngêduwul

tambuh-tambuh solahira
ing praptaning siyangipun
mulat wisma payon gêmpur
lêngêr-lêngêr ngungun mlêngak
takon-tinakon tan pêcus
ting palinguk paringisan
amacucu muncu-muncu

kadya mina kênèng saya
tan dinawa solahipun
danguning susah Sang Namrut
sawawêngkonnya sadaya
tigang siyang tigang dalu
dènnya tan kuwawa ngucap
sadaya kadi wong bisu

wusing tri latri tri siyang
sadaya bisa calathu
nanging karsaning Hyang Agung
nyalini lagu bêbasan
Sri Namrut sawadyanipun
pangucape panthan-panthan
dhewe-dhewe basanipun

ing sagolong-golongannya
ratu pitung puluh têlu
sowang-sowang tanahipun
sabên narendra sajuga
sapraja wawêngkonipun
sinungan basa piyambak
atanapi sastranipun

dadya basa miwah sastra
warna pitung puluh têlu
amung ingkang tan winêngku
iya ing Babil nagara
lastantun kadi rumuhun
lah ta iku caritanya
walahuakam ing pungkur

