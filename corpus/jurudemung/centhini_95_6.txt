lênggah ing bale watangan
bubucu wus anèngayun
angêt-angêtan sêdarum
kae datuk Danumaya
ngacarani tuturuh
sêwawi sama anadhah
ngêt-angêtan mumpung esuk

agupuh ingkang liningan
dènya nadhah kae datuk
intip kang ginugut-gugut
tan pati ngambil lawuhan
namung anyarati kalbu
antara dangu dènira
bukti gya samya tuturuh

ambêng nulya cinarikan 
pinaringkên santrinipun
wong roro lawan Ki Paku
wong roro samya amangan
anutug sêkarêpipun
warêg kongsi nora têlas
luaran linorod mundur

sampun dènya samya nadhah
Ki Kulawirya turipun
ing lampah prayoginipun
wontêna grêmaning lampah
pitulungipun kang datuk
kang kadya Ki Padhangean
sira Ki Sèk Sidalaku

inggih kae Wargasastra
sung tuduh mring santrinipun
puniku santri kang tumut
mêriki atêdah mêrga
ki datuk mèsêm amuwus
puniku kirang utama
nglolongi kangelanipun

suda pedahing tirakat 
yèn mawi wontên kang tuduh
kaecan ing lampahipun
pênêd kang asring kasasar
sasar kêpaung kêlurung
prayogi ingkang kêsrakat
dadya kathah susahipun

tirakat ingkang manpangat
kang ngêmu kêwatir kalbu
rêkasèng lupa milalu
puniku ingkang utama
samya asuka gumuyu
Ki Kulawirya alatah
bilah dene sarwa unggul

ngluhuri kojahing lampah
ngong tan bisa nusul wuwus
kang putra samya gumuyu
inggih sèstu kasinggihan
lir uwa pamuwusipun
lah inggih suawi paman
apamit sêdhênge laju

amaruput mupung enjang
dèrèng wêdharing suryesuk
wus samya magut pandulu
Jayèngrêsmi ris anabda
mring datuk Danumayèku
lamun parêng ingkang kêrsa
kaula nuwun pangèstu

kae datuk Danumaya 
aruruh dènira muwus
inggih sumangga ing kayun
benjang yèn praptèng kêrajan
Wanamarta pêmbagyèngsun
salam reang ing ramanta
yayi Bayipanurtèku

myang mring kulawarganira
Jèngrêsmi turira nuwun
sarwi naos salamipun
ki datuk gupuh asalam
sarya abibisik muwus
wêkas reang ring anakmas
aywa wèngwèng ing pandulu

benjang andika kinêrsan
maring Hyang Ingkang Maha Gung
lan rinta Jayèngragèku
ing solah pratingkah rucah
nanging wus têkdir tar wurung
kewala ugungên rinta
yèn mangsa nalikanipun

benjang ywaning Wanantaka 
ingriku babarirèku
mênawa lamun saèstu
ing pênarike kakanta
Sèh Mongraga kang linuhung
malah mêksih agogotra
kang samya pinulung luhung

wêdharing bangsa olia
dede saking tapa ngèlmu
pan saking sêntosèng kalbu
êninging cipta bêlaka
kang puniku anak bagus
pedahe pangguh lan reang
reang pintên bangginipun

yèn sagêd kupuwèng tama
rèhning tua apitutur
supaya ywa wèngwèng kalbu
wus pema wêwêkas reang
Ki Jayèngrêsmi andhingkluk
asanggêm liring pitungkas
dangu têkêman astèku

luar têtangkêping asta
nêmbah anuwun pangèstu
nulya Jèngraga mangayun
atur salam rinaharja
anuwun wus nulya mundur
Ki Kulawirya mangarsa
salam-sinalaman gupuh

wus samya asêsalaman 
myang santrinira angujung
ngawirya tri samya matur
pahamit mêdal pasilan
ki datuk Danumayèku
arum wijiling wêcana
lah inggih akmas bagus

reang umiring raharja
mugi basukièng purug
kêdhatêngana ing kayun
wusnya samya kinalilan
sarêng dènira amundur
ki datuk gupuh tumêdhak
nguntap ing pêlataripun

ngawirya matur noraga
ingriki kewala sampun
ki datuk lingira arum
laju tumurun mêngandhap
ngidul ngetan nut lulungur
jog dhusun ing Dringo ngandhap
kathah kanthining lêlaku

kang liningan lon umatur
nuwun umangkat lumaris
pan anut pitudingira
ki datuk Danumayèki
sangking Parantèn mêngandhap
lêlêngkèh tunggangan kêndhit

lulungur wasta ing Griguh 
sela wêlaka amagir
kawilisan ing katepan
walêd nampu kajar angkrik
lulumut lunyu kêbunan
ngacês ing padanira tis

rêpêt saput lêmah pêdhut
limut rumalat ing enjing
mêjang kang mahawèng sela
silo ampak anampêki
tar kawistara tang mêrga
gêrago garap maririh

ruruntungan rangu-rangu
karêngon rêmêng mêksyenjing
ima masinjang bangun bang
lulusiran ngawiati
sumirat pajar sidik byar
ambabar nêrang tang wukir

mèh rainèsmu mabangun
hyang aruna duk umingip-
mingip ring udayèng arga
lir laraping dyah maèksi
andingkik tekang mahawan
awawan mimilih mêrgi

swabawèng pêksi nêrawung 
ngocèh kacaksyuh kapyarsi
sata wana pêpêtwakan
kêluruk ramyèng pang garing
mrak nyêngungong ing abahan
beo bayan lawan nori

prêkutut anduduk layu
manggung cumêngklung sênggani
asri syaraning rarungyan
kumringsing jangkrik bêbêring
kungkang ngungkang nèng pangrongan
ngêmandhang ing jurang trêbis

kasulak silak tang siluk
kasirat kênyaring rawi
drawela hyang andakara
mrabani sèsining bumi
acitra cawining patra
katrapan dipèng suryenjing

kadya wadining asinglu
ningid kêcacadanèki
jrih kawistarèng narendra
andar pangungsèn ri ratri
wusana wus kacêthikan
pangadilaning nrêpati

tan kengang ngumpêt sawêgung
tang roning kitri duk ratri
mangsenjing katrangan ingkang
hyang raditya ngujwalani
mêngkana upamaneka
rêsmining langêning wukir

ya ta wau lampahipun 
Jayèngrêsmi Jayèngragi
katri lan Ki Kulawirya
Pakujiwa lan Nuripin
Ki Paku lumakyèngarsa
ing Griguh malipir tambing

tumurun saking lulungur
mêrgi ngêrakal arumpil
asingub silak luklukan
jurang parang ngrong kêpering
anètèr ing pangungangan
nêrampad rumput ngêbêsi

ing lampah sêngkan tumurun
pèpèrèng sukuning wukir
tugaran tinêgal gaga
gaganing wong ing Balimbing
pinagêr wuluh risigan
lanjaran kacang kêcipir

kêkara kêrai timun
kêtela talês gêmbili
lombok terong jarak kapas
jagung ontong canthèl jali
suwêg gadhung walur kacang
têgal têtêbakan sami

banjêngan tanêmanipun 
sasukanira mijèni
kang lumampah anut dhadhah
mudhun nabrang lèpèn alit
minggah tètèring cêlangap
nampak pêsabinan radin

mêlipir pinggiring dhusun
ing Sawo asri kaèksi
raryan sor bulu mumucang
Jèngrêsmi ngandika aris
lah wus paman Pakujiwa
kewala nimpang nèngriki

nulya sinalaman gupuh
Ki Pakujiwa amundhi
nuwun-nuwun aturira
liningan andum basuki
salam pangabêktiningwang
rika aturna kiai

Dangean Sèk Sidalaku
Ki Pakujiwa turnya ris
amba andhèrèk raharja
sinauran sami-sami
gantya wus samya salaman
Pakujiwa lèngsèr ngarsi

gupuh kang lumampah mantuk 
umangkat ngawirya katri
laju mêrgèng pagalêngan
mêngidul dènya lumaris
ing dhusun Pakêm pangkalan
ngidul ngetan lorog sabin

ing lampah anjog mêrga gung
amanjat gêgênêng inggil
sumêka sangêt anênggak
ing Bubuk wastanirèki
wana bubulak tar wrêksa
lungur gêng mênggêr amagir

anggênggêng gêlagah rayung
situn ri tanjang kulampis
sisir usit sêrut maja
rurumbut gêrumbul kingking
kêlangkung rêkasèng lampah
anduduk nêgêl mênginggil

ya ta ingkang mahanjat mêrgi ing Bubuk
kabêntèr surya tumiling
kêlangkung rêkasèng laku
tan ana payomanèki
Nuripin agrigah-gragoh

garundêlan dêlanggung apa kêlangkung 
anênggèk dene atêbih
sapa kang gawe dêlanggung
niaya mring wong lumaris
bok menggok sing êndhèk kono

Ki Wirya ngling lo Nuripin lêkas muwus
anutuh kang gawe mêrgi
lah bok ahyarêp lumaku
bêcik nimpanga pribadi
sasênêngira amenggok

Ki Nuripin akêsotan sarwi muwus
gènipun menggok mring pundi
jurangipun nyamut-nyamut
kanan kering samya trêbis
Ki Wirya muwus lo êmboh

anêmplunga ing kono jurang kang trêjung
pilihên sêdhengahnèki
apa êlor apa kidul
lèhmu angglundhung nimpangi
ia mrih bisane aso

lon umatur dede pabênan puniku 
aso-asoa pan posit
mangsi umura sabêdhug
ngling jabakna positnèki
nanging pêsthi bisa aso

ginaguyu mring kang putra kalihipun
anamur rêkasèng mêrgi
sakêdhap tansah ngrêrapuh
kèndêl ing lampah tan linggih
jumênêng kewala ngaso

ngantak-antak dènira samya lêlaku
panasing surya nêngahi
mêksih anêngka mindhuwur
sinampyêng pêmanjatnèki
santri Nuripin angrempong

lingsir kulon campêde inggahanipun
praptèng tutungganganèki
mênggêr agiring lulungur
wontên wrêksa gêng sawiji
kusambi ngêrongkob ayom

samya raryan kang katoran anèngriku
munggul kaididan angin
kang rèrèh rasa pikantuk
sêgêr kamarutan isis
lêlêson sêsèndhèn kayon

Ki Nuripin anggloso sarwi amuwus 
e lah olèh gawe iki
kanginan anèng sesedhum
dudu rasane kang mêrgi
esuk kongsi lingsir kulon

nora wêruh rasane kayon kang seub
lagyèki anêmu aring
aras-arasên lumaku
kongsia sêpasar bêcik
nèng kene pakenak aso

kae Kulawirya gumujêng amuwus
ia karia pribadi
mêngko karia sirèku
ing kono witing kusambi
dimène pinangan potho

Ki Nuripin sarwi turon mungkur matur
kados tiang dosa pati
dene mawi dipun êrut
puniku ta botên jangji
tiang ngraosakên aso

pan sanès prêkawis dede sambungipun 
sawêg sêkeca aisis
garundêlan ririh muwus
ingong bae dèn wanèni
bok karo putrane keyok

Kulawirya gumuyu asru amuwus
lo dene edan Nuripin
cêlathu sêmbari mungkur
nora ngrèmèsi wong angling
jawane madhakên bokong

samangsa dèn bandhêma cêngêle ngrajug
Nuripin nolih atangi
gumuyu sila umatur
bangêtên bêndara kyai
wong kêsêl-kêsêl binêndon

anèng wana bok inggih ya ingkang maklum
Ki Wirya gumuyu angling
lah ya wus turona bagus
matur ah botên ajrih thim
yèn dosa malih awêdos

lo bandhole Nuripin angot ambêrung 
lèhmu ngewuhake ati
mêngko tak lempar lambemu
yèn dèn kon kaya dèn pênging
yèn pinênging kaya dèn kon

glela-glele Nuripin tyase pêkewuh
jêg nora jêg dèn lakoni
Ki Wirya kèngêtan lamun
gêgilanane Nuripin
tumingal ana têmbêlong

dèn uncalkên ing wêtêngira kumapluk
kandhêg nèng kandhutanèki
Nuripin bêngok anjêpluk
biung bilah setan rajin
aniba blêg sru mimisoh

kêna sibat têmên dudu wong siji du
sarwi mêndêlik tan eling
kêjot gumêtêr sêkojur
mata dhipêt brêbês mili
ngawirya ro kagyat gupoh

anulungi mring Nuripin kang tan emut 
têmbêlong binuang aglis
Jèngrêsmi wêlas andulu
ngusapi luhe Nuripin
Jèngraga anguwoh-uwoh

jroning dria Jèngraga angampêt guyu
dènya jangkar mring ki ragil
Ki Kulawirya gêgêtun
dinalih tan klêngêr yêkti
jro tyas gumuyu wlas anon

pan ginugah-gugah mring Jèngraga dangu
dènya kalêngêr Nuripin
nulyeling gragapan gugup
lir wong tindhihên dènya ngling
hêh hêh hêh hêh angruruntoh

Jayèngrêsmi ngling pa wus waras sirèku
sarwi tinangèkên aglis
matur inggih sampun emut
mêksih mèwèk bêrbês mili
lir pinucung dhêlog-dhêlog

ginaguyu Nuripin alêngur-lêngur 
Jèngraga ngling latah
mêtu pamère Nuripin
anggêganjar sêjarah duk jan munijan

sru gumuyu Ki Kulawirya amuwus
ambakna wong gila
têmbêlong kang dèn wêdèni
tan matèni nglaranana bae ora

kêjabèku jrih mring ula macan patut
yèn dèn gilanana
sababe ambilaèni
nora patut wruh têmbêlong bae gila

sêtun-sêtun mring ulêr nglarani bidhur
patut winêdenan
luwing gêdhe bae wêdi
Ki Nuripin mêksih ngoso saurira

dika niku mring cindhil kewala kagum
dospundi wawi ta
cindhil nglarani punapi
Jayèngrêsmi Jèngraga gumuyu suka

mèsêm muwus Ki Wirya sarwi gumuyu 
jêr ngong wruh rupanya
kinyir-kinyir gigilani
Ki Nuripin ngacêmut matur plorokan

prandenipun tan têpa-têpa puniku
êh e bok paduka
dèn uncalana lir mami
Ki Wirya ngling bok jajalên uncalana

pêsthi nêmu bilai sira sun pênthung
cêngêlmu bèn modar
Nuripin grundêlan angling
andêlêna mring wong bae waninira

dèn wus-uwus ngawirya ro sru gumuyu
myat mring kang paguywan
wus tata alênggah sami
Kulawirya angling marang putranira

lah ya iku wong gila-gila andulu
paran kang amawa
dene sabên wong tan sami
lah apane kang amawa mêngkonoa

mèsêm muwus Jèngrêsmi inggih puniku
pêngraos kaula
pan ingagêsang puniki
wus pininta linging kadis Rasulullah

wong puniku pinanjingan wus têrtamtu 
apan ginantungan
ing wolung prêkawis pêsthi
kêndêl jêrih asih lan sêngit punika

pintêr blilu tan kenging botên puniku
sipat janma gêsang
têmtu ing kalih prêkawis
kang dèn karêmêni lan kang sinêngitan

apan uwus ing dalêm titah kadyèku
pan tan ketang pêcat
kang tinampik kang pinilih
kang mawi puniku panjinganing titah

kang puniku kenging tinarik lan wuruk
saking ginaluta
yèn pinrih saking sakêdhik
dimèn têkèng saban soban tahan tuman

nambung wuwus Jèngraga mring pamanipun
yèn kadyèka paman
paduka gila mring cindhil
ginulanga lami-lami mantun gila

mèsêm muwus lah iku ia ta êmbuh 
pêngrasa manira
kaya nora bisa mari
matur inggih sawêg pêngraos paduka

sru gumuyu prie ing kono sirèku
Nuripin ya padha
duwe gigilan lir mami
paran bisa ginulang mrih mari gila

aturipun ah kula pilalah lampus
pinurih puruna
mring têmbêlong langkung ajrih
gih sêdasa-dasa tiang kêdah gila

lingira rum Jayèngrêsmi ia iku
saking atinira
tan kudu gugulang wani
pênggulangmu namung maring dhangdhanggula

ya ta wau ingkang ngaring-aring
nèng nginggiling lulungur tunggangan
ing Bubuk langkung sêngne
Jèngrêsmi lon amuwus
wawi paman umangkat aglis
mutawatir ing wayah
poting wêktu luhur
yèn kalularatan toya
Ki Wirya ngling ya bêbêgjan bae mangkin
yèn êpot mêngko jamak

ngalap wênang jamak anèng mêrgi 
nulya umangkat saking agiran
ngetan tumurun lungure
andêrojog ngêlantur
angêrakal mêrginya rumpil
kêrikil awiwalan
kêsandhung ing suku
Ki Nuripin gêriguhan
gêrundêlan dêlanggung êmbuh pinilih
kang mudhun lan kang manjat

sarwa nora kuagah nglampahi
dening rasane laraning awak
dêlanggung padha kêsuwèn
anglulu wong lumaku
boyok cingklok polok lir pêthil
tungkak kadya cêpola
kêpancal ing watu
Nuripin sangêt dènira
angrêrempong kantun nèng wuri atêbih
bot thukul bubulira

bubul mundul grigah-griguh wigih 
kagriul ing kêrikil anjêngat
andheprok asru larane
kadhiglagan lumaku
parêmbehan barêbês mili
datan nututi lampah
ingantu sang bagus
rerendhonan lampahira
praptèng jurang Sêmpu wontên lèpèn alit
kali Sêmpu wastanya

dangu-dangu anganti Nuripin
nulya prapta linggih sila tumpang
anguwik-uwik bubule
sarwi dinamu-damu
pan kinukur-kukur ing pinggir
ngêdên ngrasakên lara
nyêdhak dènya lungguh
lah ki ragil Kulawirya
lagya turon rêm-rêm ayam ngaring-aring
Ki Wirya kagyat mulat

mojar e e bandholên Nuripin
apa dhasare sira ko jarag
dene abênêr prênahe
irungku lan tungkakmu
cêdhakên lèhira linggih
nèng ulon-uloningwang
bangêt diksuramu
Nuripin mèsêm ngrêrêpa
inggih nuwun apuntên dara kiai
rèhning sakit kêsêsa

angot bubulên duk wingi ratri 
sarêng tumurun wau punika
kang bubul mundhak malênte
asring kagriul-griul
ing kêrikil dheprok ing mêrgi
mila kantun atêbah
repot dening bubul
Ki Wirya mèsêm lingira
yèn mêngkono têgêse manira iki
kon ngambung bulira

Nuripin mêngkêrêd gulunèki
matur nuwun lah botên amokal
lamun mêkotên artine
sêlak botên kadyèku
kala panggih pintên prêkawis
Ki Kulawirya mojar
êmbuh jarmu iku
dhasar wong wus sira jarag
cêcokormu koungkulkên rai mami
nora idhêp ing tata

sarwi binalang bubulirèki 
Ki Nuripin anjêlèh kumrengkang
bilah bangêtên kenthole
ngalih gon dènya lungguh
gêrêng ngêsês barêbês mili
Ki Wirya latah-latah
mojar karêpamu
tambane wong cêlangkrakan
jêr bêbadhog durèn nora nganggo eling
kêpogêne dèn untal

Jayèngrêsmi mèsêm ngandika ris
ia talah e Nuripin sira
nèng paran repot sikile
mêsakakên sirèku
apa ingkang kinarya jampi
Jayèngraga lingira
bok lir man pêngulu
kinojahan Jamil Jamal
bièn kae apa ora wus angarti
tambaning bubul bêlak

matur inggih kèngêtan kang jampi 
Ki Kulawirya gumuyu mojar
tamba bubul mono kae
nora kaya bêluluk
dèn bênêm kang panas-panas anuli
pinidak nèng bubulnya
dèn kongsi asêru
yèn tan kadyèka wêsi bang
linodokên Ki Nuripun kirig-kirig
malêruk gêrundêlan

ingkang sarwa nglarani dènya ngling
sok nora têpa-têpa sarira
dumèh yèn dudu dhèwèke
Jayèngrêsmi lon muwus
wawi papan lohor wus akir
anulya samya salat
antara bakda wus
umangkat dènya lêlampah
ngidul ngetan tumurun lon-lonan dening
nganti Nuripin randhat

dadya nanggung kongsi ngasar akir
arerendhon praptèng Selalawang
kampir ing dhusun Têgêrèn
anon sêndhang ingriku
samya siram mèt toyasastuti
asalat wêktu ngasar
jênêk dènya kasud
sawusira bakda salat
Jayèngrêsmi ngling lah Nuripin sirèki
nêmbunga pênginêpan

maring desa ing kene dèn aglis 
jêg rada desa gêdhe mana
kang liningan mentar age
kadhingklangan lumaku
praptèng desa panggih pêtinggi
anutur mulabuka
nirandon ngêlangut
sarwi nêmbung pasipêngan
anauri ki pêtinggi lah ya bêcik
Nuripin wangsul agya

kacingkagan tan rikat lumaris
prapta ngarsa anèng Selalawang
umatur ing bêndarane
katur sêdayanipun
Kulawirya ngling èh Nuripin
sun dulu lakunira
krêp mandhêg tumungkul
lir têmu lawan bêndara
sapa kang nakoni sira anèng mêrgi
lèhmu dhodhok agêpah

acedhokan sêmbahmu Nuripin 
satêmêne bae bêlakaa
atiku bangêt kagète
sing kosêmbah dhèk mau
èh he sapa mau Nuripin
umatur kutawelan
gèn kula lumaku
tan wontên punapa-napa
botên dhodhok-dhodhok inggih awak mami
winastan nêmbah-nêmbah

botên nyêmbah-nyêmbah kêlah-kêlih
tiang dheprok sring kêgriul krakal
myang kacêkrok ing dêrjêge
lir gugrag raosipun
dêlah mangke têksih asakit
Ki Wirya wuwusira
dhasar tukang umuk
kapan lèhmu tau gugrag
ting palêsat balung kêjaba wong mati
lawas gugrag balungnya

ijèh waras-wiris amêringis 
tutur gugrag durung tau gugrag
Nuripin mlerok lirike
êh e sampean niku
tiang matur dèn mimiciki
punapa botên giha
limrah tiang muwus
Ki Wirya ngling hus mênênga
dadak crèwèt lir mrêkara kêbo sapi
mau prie dinuta

matur ya talah ngewuhkên ati
ngêsas-ngêsês ngrasakakên lara
Ki Wirya ngling lo edane
andang dèn plaur bubul
matur mringwang asêlang-sêling
uga bubul rinêpa
gya cêlathu mringsun
matur hêm inggih sumangga
Jayèngrêsmi ngandika prie Nuripin
apa olèh inêpan

matur angsal wismaning pêtinggi
nêmbung nunukêri pêsimpangan
pêtinggi sumangga ture
ingaturan umangsuk
maring dhusun paduka aglis
Jèngrêsmi aris nabda
paran tan mring kaum
kang prayoga langgarira
Ki Nuripin umatur amba tan mèksi
duka dalêm ing têngah

ya wus payo yèn kêsusu mahrib 
nulya lumampah mring pêdhusunan
tan dangu praptèng Têgarèn
pangguh lan kang tinêmbung
bubundhêling benggol wêwêri
brêngos capah rinagah
nyêkunthêng lir sungu
ngacarani ingkang prapta
Jayèngrêsmi samya tumamèng ing panti
tan pati ginêpahan

mêksih sabêne gêlaranèki
ki pêtinggi nêmbramèng pêmbagya
sami wilujêng baguse
ing pundi wismanipun
sapa sintên sinambat wangi
Jèngrêsmi ris anabda
inggih paman tèngsun
santri tirakat bêlaka
ran manira kewala karan gus santri
asli ing Rintênsoan

kang puniki ri kula Jèngragi 
kang sêtunggil paman Kulawirya
katri kawlas hyun mangke
wangsul paman kang mungguh
sapa sintên pêparap nami
nauri kang liningan
inggih manira gus
tanya ing pêparab ingwang
Candragêni kados tan wontên kêkalih
saluaking bang wetan

kang misesèng mêrga wana wukir
myang sajroning ratri kaèdêkan
ing Candragêni Têgarèn
mêrgèng Bubuk puniku
gawatipun ngong kang gawari
inggih dhugdhèng manira
sêblakaning wuwus
tan wontên sura lumampah
kathah kêdhik sun gêpuk ngong palècèti
mawur giris sasaran

Jayèngrêsmi linging dria
ya talah cobaning Suksma
ingkang nêkani maringwang
muga kinuwatèng coba
sarta rahayuning mêrga
luputa ing pancabaya
jawane kêloloh lampah
têmah nêlalah ing manah

wusana aris ngandika 
paman punapa wana
langgar tuwin pakauman
Candragêni wuwusira
ingriki pan botên tatan
amawi kaham kauman
wong sumuci-suci dhawak
wong kabèh klêbu nêraka

aku dhewe munggah swarga
klakuhane nglêbur sêga
mring bras pari kadi ama
sor glathik pêking nèng gaga
jalukan nora wèwèhan
sungkan doyanan dêlapan
tan nyudèkên tekadira
santri santru kênèng lara

lir kuwuk nglêburkên ayam
mèsêm kang para ngawirya
samya sumêlang ing dria
tanpantuk kang pasipêngan
mêngkana kèmêngan ing tyas
dènyarsa awêktu salat
sung wuwus mêdal ing jaba
inginggihan sigra mêdal

Nuripin nambut wantingan 
titiga kang kêbak toya
cinangking binêkta mêdal
maring ing kêbon kang simpar
alêlèmèk roning pisang
pra ngawirya samya kadas
tinuruhaning lantingan
wusing kadas lajêng kamat

rêbat pêrlu wêktunira
aririh dènira salat
bakda mahribira pragat
wusing sunat wabin bengat
akasud pandonganira
wus purna angangkat ngisa
antara patang rêkangat
bakda salat myang witirnya

sawusnya saliring purna
Jayèngrêsmi lon ngandika
bibisik marang kang paman
puniki paman ing lampah
sakêdhik ragi kêplanggang
anèng wismaning durjana
pandugi kula sêdaya
sêdhusun sami durjana

kang paman nauri sabda 
nora basa sathithika
dhasar kêlorob bêlaka
kêprie kono anakmas
Jayèngraga karêpira
matur kewala sumangga
Nuripin matur rênggosan
lamun pinarêng ing kêrsa

sêwawi wangsul kewala
tirakat nèng Selalawang
nèngriki tyas tan sêkeca
kaula botên anyana
lamun wismaning durjana
Ki Wirya ngling hus mênênga
sira nglêbokên loropan
marma nèng kene kêsasar

mêrgane têka ing sira
manira ngalih inêpan
sira karia priangga
nèng kene dimène sira
dèn pênthungi wong sêdesa
Nuripin maras tyasira
Jayèngrêsmi ris ngandika
punika man Kulawirya

ing lampah lamun wangsula 
sangsaya botên prayoga
dadya gagaping durjana
sami pinupus kewala
pan tinekadakên ing tyas
ganjarane Hyang dhumawah
adhapur coba rêncana
pêparing Hyang Maha Mulya

amanggiha papa wirya
wirang lamun suminggaha
wus sukur suka pirêna
nadhahi ganjaraning Hyang
sêwawi wangsul ing wisma
kêdangon anèng ing jaba
yèn sêlginraitanan
kathah-kathah kang rinasa

gya samya masuk ing wisma
gyaning wau dènya lênggah
ing salu bale watangan
tan ewah gêlaranira
Ki Candragêni wuwusnya
anuduh mring baturira
undangên sapa kang ana
kang tinuding sigra mentar

angundang têtangganira
tan adangu samya prapta
anyangking bêdudanira
tan ana nyandhang prayoga
kêmul bêbêd kèh kang cotha
ambrubul srênti kang prapta
têpung du dhêngkul akapang
dhapure akiwa-kiwa

mêksih bêlêk ingkang prapta 
sêsêk tan kêduman papan
samya wangsul nèng pêndhapa
kathah namaning durjana
wasta Ki Brajalamatan
Mêrakjamprong lan Jarangas
Candrakolik Bêncelidhah
Brênggiroa Gagaksetra

Kuwuk-kiwul Kawuknasak
Cèlèngbèlèk Sêndhangasat
Lalêrwilis Kombangmêngêng
Citramêngêng Lalêrmêngêng
Borangkècèr Brajagambyar
Simbartaji Brajalintang
Tambakladhu Majujaya
Sambangèrèng Sambangdalan

Sabukalu Lêsungbêngkah
Bonjorpêtung Jalumampang
Banthèngwarèng Gêmblangserang
Kêndhilwêsi Kalakêthêk
Lingsangtukung Gilingwaja
Têkèksumpêl Kidangtlangkas
Gathikgayar Nilasraba
Prêtiyuyu Sawitwana

Gulalèthèh Cabeguna 
Prêtibèyès Bayangablak
Bêncewatu Satrutapa
Macangaèng Kêboudhag
Baruklinthing Gagaksipat
Rujakbêling Kawulrangah
Melotmèlèr Megantara
Dandhangwiring Branjangkawat

Macan-gêlur Tapêljlarang
Bajingkirig Watukura
Sapuangin Trênggilngbang
Gathokrase Udan-gêlap
Cèlèngbolot Maducêrma
Gêntèngngèrèng Taliwawar
Glinggangjati Jatingarang
Lutungmènglèng Kêthèkmingkar

Dlèrèngmèmrèng Sandhangroang
Jalaklinglung Brajakalpa
Trênggilingkêndhit Sanggabol
Jêbug-aking Dhuplak-kawah
Sambêrnyawa Sêmburadas
Oporwewe Jatiwawar
Sandhanglawe Gancangawas
Sabêtmèyèk Brungkahwaja

kathah warnaning durjana 
kang linggih salu sêdaya
barungan bagèkên samya
basane tan pati krama
winangsulan kêlujêngan
Candragêni wuwusira
mring roang kang samya prapta
lah sapa kang olèh paran

rêramban jamur janganan
nauri Brajalamatan
janganan kang cêlak-cêlak
mêksih sami pupunthêsan
wikan ing têbih tinêba
ingkang dèrèng dipun asag
pangadhanganing dêdalan
ing Bubuk tan pati misra

wontêna kang langkung mêrga
sèkêt satus têrkadhangan
lêt sawulan kalih wulan
sêmantêna rêrêbatan
ukur dados sarewesan
prayogi dipun pêpara
mring tanah ngrika têbahan
kathah roning lêmbayungan

sêdangunira mêngkana 
cêcaturaning alinggih
dènira ngampak ambegal
mêmaling nutur tan ering
satingkahing ajuti
kang samya suka winuwus
jabèng jro tan prabeda
kang cinatur dènya maling
mêlbu mêtu dêlajigan tanpa krama

sore kongsi sirêp bocah
tan ana suguh mêtoni
kinang klobot bae nora
saya rusuh kang alinggih
asila tumpang sikil
sangga bêdudan ing janggut
Gêmblangserang angucap
mungguh wong lumakwèng mêrgi
prèhpun ngriku candrane wong kang lumampah

lamun wong siji lumampah 
lêlampah tiang kêkalih
tuwin wong tiga sêkawan
miwah gangsal wong lumaris
Cèlèngbèlèk nauri
wong siji bathang lêlaku
wong ro ba cap-ucap
wong têtêlu gotong mayit
yèn wong papat wus angêt lima pêndhawa

Jarangas sumambung mojar
mungguh yèn kula ngani
lamun wong siji lumampah
candu lêlaku pinacit
yèn wong roro lumaris
puniku tike lêlaku
wong tri apyun lêlampah
wong papat kutuk anggajih
yèn wong lima jambal mijah matêng mara

samya gumuyu asumyak
sêsamur nglirik têtami
akèh samya bibisikan
ngrasani ngawirya katri
Sambangèrèng ngling ririh
kêlawan Ki Prêtiyuyu
iku dhayoh wong apa
apa iku sanaknèki
lan Ki Candragêni myang kêkaruhira

nênanggung lakune samar 
tan nyantri dora mriayi
tirakat anggawa bandha
pêndhoke êmas angunir
lopak-lopak lan mawi
têlkêm cathut sogok untu
sami sêlaka pêthak
patute wong lia nampir
yèn sanake pêsthi rab tinêmuan

wong iku lir wong têbihan
tan wruh cêcaraningriki
kêjaba iku dèn rujag
sinêrèt kan wonge bêcik
lumrah sêdayanèki
mêngkono bibisikipun
Nuripin kadhêkêsan
linggih jrih tan wani têbih
pan kêbêlêt nguyuh dèn ampêt tan kêna

nincing bêbêd tan kêtara 
ambênggang lampit kinuwik
dèn lon-lon thure uyuhnya
kêsamur gumêdêr angling
uyuh mili nêlêsi
Kulawiryampingipun
myang boconge Jèngraga
kaintèn têlêsing nyamping
samya kagyat ririh ngêkêr kajatmikan

Ki Wirya bibisik tanya
banyu apa iki Ripin
matur ngalêsik punika
kaula ngompol sêthithik
kula ampêt tan kêni
kêmpung mênthêng kêdah nguyuh
Jèngraga mèsêm myarsa
Ki Wirya ambêkis ririh
dudu uwong Nuripin kêparat edan

dèn cêkuthi pupunira
pêngkêrêdan ajrah angling
mênawa salah graita
durjana kang sami linggih
Jayèngraga bibisik
inggih paman pênêdipun
tumbas apyun supaya
wênang angenaki ati
wajib nuting tabyating kang gadhah gria

ngong lirik para durjana 
bêdudan manggung kinisik
lir sêmon jaluk madat
kêlamun datan kadyèki
pêsthi angincim-incim
mring dhayoh akarya dudu
dene yèn wus winoran
kêdah adamêl tan bêcik
inggih mupus nandhang cobaning Pangeran

ing rêmbag katur ing raka
Jayèngrêsmi amarêngi
Ki Kulawirya ris mojar
ngong tanya kang Candragêni
ngriki inggih punapi
wontên tiang wade apyun
Candragêni ris mojar
o inggih dhi wontên ugi
Kulawirya ngulungkên arta sêreal

punika kang sumapala
Candragêni anampèni
nulya nuding rencangira
tênggèrèng tyase kang linggih
kang tinuding gya prapti
Prêtibèyès tumbas apyun
apyun rêgi sêreal
apan angsal wrat sêtail
nulya kinèn angothok pinara tiga

kinothok ngambèn kewala 
kang saênggèn kinèn ngapti
kang ngothok Ki Brajalinta
wawrat sêreal pribadi
ginodhog umob malik
nulya kinêcêran jêruk
ilang rêgêd sumilak
rêsik gêlabade minggir
gya ingêntas sinaring mori kinarya

wus pinuh pamêrêsira
rêsike anggêtih pitik
bathokira ingarêngan
ginêbêg mêncorong asri
lir suasa sinangling
krên binuang awunipun
wus rêsik ginênenan
kayu wilah malêm aking
bathok sumalêngêt sampun ingêcèsan

pan alon pangrèwèsira 
kumêtès sru rinungwasri
dêmodol wus mata ula
tinanak palênthung siji
dinuga sêdhêngnèki
urubing gêni ingundur
nyandu bathok ingêntas
linèr ngulêg ing jariji
wus ngêlancêng binakalan yah-uyahan

cinukat anèng panglèran
amèlèr mêlês giniling
kang madat wus kinabulan
sacupak sarate aglis
ngaturakên ingarsi
Candragêni lon amuwus
ing kono saosêna
baguse ingkang anuding
ingaturkên pra ngawirya datan arsa

kang ngothok wus samya dadya
ingaturkên ngawirya tri
angling sampun susah-susah
andika êsês pribadi
samya suka ingati
ginelengan madatipun
dinum sêgèlèng edhang
prandene nora wêradin
sagèlènge sinêrèt atêtogogan

ramya sami sêsêrètan 
asuka pating sarênthit
Candragêni lon lingira
bok budi daya pêpacit
dadakan bae agli
wong wus wayah têngah dalu
kang kinèn sigra mentar
wong rolas ngupaya pacit
tan antara ting gêrobyag samya prapta

olèh nangka wuwutuhan
gêdhang tundhun suluh kuning
kêtela pêndhêm kucingan
sêmangka timun kêrai
ginembol ing jêjarit
têbu lonjoran pinanggul
dènya ngambil rikatan
kang duwe sêdhengahnèki
nyênyamikan winadhahan anèng panjang

rinumat sakênanira
sinaosakên ingarsi
cinarakên sinauran
sêlot-sêlote ing mangkin
myang suguhe pribadi
juadah jênang ingayun
pinangan ting kucapah
sêdaya samya têtawi
nanging para ngawirya tan arsa nadhah

ngambil kewala asarat 
sinèlèhkên ngarsanèki
supaya katona nadhah
jatine tan rahab bukti
kang nyêrèt ting sarêlit
sarta kandhane kumrusuk
kang ngetang rêbat sangat
raja muka lawan bincil
kalamudhêng ginambuh gigising donya

Gêmblangsêra amuwus
bibincilan kalamudhêng iku
lawan derah raja muka kukuh êndi
Gagaksetra nambung wuwus
yèn ngong raja muka kukoh

Cabeguna sumambung
raja muka niku rupa têlu
kang sawiji derah wowolu winilis
satêngah derah sêpuluh
myang derah rolas inganggo

nauri Sabukalu 
ingkang kula angge derah wolu
nambung angling mêthêthêng Ki Jêbug-aking
tan kaya derah sêpuluh
wus sêm ing tyas ngong pitados

Têkèksumpêl amuwus
tan madhani derah rolas ampuh
durung madal tatale yèn niniwasi
êndi kang sun gêpuk tumpur
gampang tan ta kêcangkol

Bêncelidhah sumambung
dangu-dangu ngong yêktèni tuhu
raja muka yèn rujuk kêlawan bincil
inggih kalamudhêngipun
yèn nêrajang pacak pangot

de wontên warnanipun
pun Jarangas duk ngampak ing Pulung
bêkta kanca wong tigang dasa sasiki
wong nênêm pêngarêpipun
Jarangas kang dadi benggol

pêngrasane tan luput 
dhasar randha sugihe kêlangkung
kang Jarangas sorene ngong ruh-aruhi
dènya nulup têngah dalu
anêrajang pacak abot

têndo kang mara rêmuk
kang tatu nêm kang mati têtêlu
duk patine Bajingbang Trênggilingmuntir
katêlu Ki Cabakbisu
Duljaya ingkang ambêstrong

tan kêna sinung pemut
ngandêl raja mukane mathêm wus
wakne dhewe Jarangas dipun balêdig
kinuya-kuya binuru
mèh kurang thithik mêcethot

lah ora ta kadyèku
Jarangas gumuyu manthuk-manthuk
katujune nora kêcandhak wak mami
yèn aja agea glundhung
ing jujurang pêsthi lodong

Jèngraga mèsêm dulu 
lèjêm sasmita mring pamanipun
myarsa kang cinatur gèn durjananèki
duk pêngampake ing Pulung
kaum Duljaya kang jarot

sami guyu-ginuyu
sarwi nyêrèt jegang miwah timpuh
sila tumpang amêthèngkrèng turon miring
myang pacitan sêptanipun
têbu miwah rujak crobo

ana pacitan cêmplung
kang pacitan ayêm myang kêkêcut
kang pacitan sabun sinantênan tuwin
sêsêpêt pacitan sêntul
Candragêni lingira lon

prayoginipun bagus
kula turi tilêm sampun dalu
anèng gria ing ambèn agêng atêrtib
Jèngrêsmi nauri wuwus
gampil ing mangke kemawon

Candragêni malih muwus 
ingkang pitados andika bagus
inginggihan Ki Candragêni pan sarwi
anyêrèt pacitan candu
bêdudan ponthang mas kaot

wênèh bêdudanipun
pring kuda pat kilan panjangipun
myang pring pêtung jêjalêran kang pring lêgi
pring lutung myang tutul wulung
lumrah kang cêndhak inganggo

dhapure lêbus-lêbus
tingkah gêcula diksura ing wuwus
wus tan amor lan dhapurane wong bêcik
èndhèk dhuwur lêmu kuru
ulate anjenggot-jenggot

mata ngatal anglamuk 
surat abang lambe biru-biru
ulat cêlom lutih-lutih wani gêtig
magan mrapati tan gigu
pra durjana setan katon

Candragêni amuwus
tutugna lèhmu caturan mau
ti-atinên aywa ta kurang piranti
kêrana paitan umur
mênawa tiwas kêtanggor

Cabeguna agupuh
mojar nuduh marang Bêncewatu
mara bincilana krikil dèn astiti
aywa na kodhêng kêliru
mijilkên bincile manggon

Candragêni wuwusira aris
lah mara ing kono
bincilana ingong unènane
sun wiwiti ia Akad Lêgi
sami gangsalnèki
kêtêmu sêpuluh

dèn arani aras pêpêt nênggih
ingeceran andhok
wayah sore nèng têngah lakune
wetan suwung kidul paca wêsi
ingkang kilèn êsri
miwah lèr srinipun

lajêng têngah wênginipun nênggih 
kang laku anèng lor
têngah suwung wetan kala nganèn
kidul suwung kilèn goning êsri
lajêng bangun enjing
nèng lèr lakunipun

têngah suwung kilèn ingkang êsri
wetan apan towong
kidul pacak pan wus sêdalune
nulya Akad Paing dèn ècèri
lima lan sangèki
pan patbêlas têmu

lakuning wulan kang andarbèni
bincilane andhok
ing sorene nèng têngah lakune
wetan suwung kidul kala ngantin
ingkang têngah êsri
kilèn kala nyamur

wanci têngah wêngi lajêngnèki
yèku têngah mandhok
wetan suwung kidul suwung dene
kang lèr kala momor kilèn êsri
bangun lajêngnèki
wetan lampahipun

kidul suwung ingkang kilèn êsri 
kang lèr kala momor
têngah êsri pan wus sêdalune
nulya akad êpon dèn ècèri
lima pitu nênggih
têlulas pinangguh

pan lakuning lintang kang darbèni
bincilane andhok
ing sorene anèng lèr lakune
têngah suwung wetan kala ngantin
ingkang kilèn êsri
kidul kala nyamur

lajêng wanci têngahipun wêngi
laku anèng kulon
lèr suwung têngah kala pêngantèn
wetan suwung ingkang kidul êsri
laju bangun enjing
ingkang têngah suwung

kilèn lampah ingkang kidul êsri 
ingkang êlor towong
wetan pacak pan wus sêdalune
nulya Sênèn Êpon dèn ècèri
papat lan saptèki
sawêlas patêmun

aras kêmbang apan dèn ècèri
ing sorene andhok
êlèr lampah nèng wetan pacake
kidul kala momor kilèn êsri
têngah suwung nênggih
pan uwus sêdalu

lajêng wanci têngahipun wêngi
kang lèr kala momor
wetan laku kilèn kala ngantèn
kidul suwung têngah kala mori
bangunipun enjing
kidul ingkang suwung

wetan lampah ingkang têngah êsri
kidul ingkang towong
kilèn suwung pan wus sêdalune
nulya Sênèn Wage dèn ècèri
sami papatnèki
pan kêtêmu wolu

ingaranan pan lakuning gêni 
ingeceran andhok
ing sorene nèng kulon lakune
têngah pacak wetan kala ngantin
ingkang kidul êsri
êlor iku suwung

lajêng têngah wêngi ècèraning
wetan kala momor
têngah suwung kilèr kala pêngantèn
kilèn suwung kidul lampahnèki
bangunipun enjing
kilèn ingkang suwung

kidul lampah ingkang wetan êsri
têngah pacak abot
kang lèr suwung pan wus sêdalune
nulya Sênèn Kaliwon binincil
pat lan wolu nênggih
têmu rolas iku

ingaranan aras kêmbang nuli 
ingeceran andhok
sorenya kilèn kala pêngantèn
kidul suwung lèr kala momori
ingkang têngah êsri
lajêng têngah dalu

wetan laku kidul suwung lèr sri
têngah kala momor
kilèn suwung lajêng ing bangune
kidul lampah kilèn suwung lèr sri
wetan kala mori
têngah blabak suwung

gantya dintên Sêlasa Lêgi winilis
bincile
têlu lima kêtêmu wolu lakuning
gênine

ingeceran nulyandhok sorene watak
suwunge
têngah lampah kidul pacak kang lèr êsri
ênggone

kilèn kala pêngantèn gya têngah wêngi
wancine
wetan kala pêngantèn kang kilèn kala
momore

kang lèr lampah têngah suwung anèng kidul 
pacake
lajêng bangunipun enjing ingkang têngah
suwunge

wetan suwung kidul pacak kilèn êsri
ênggone
kang lèr lampah apan wus praptèng sêdalu
etange

nulya Slasa Paing têlu lan sanga
nêptune
pan kêtêmu rolas ia aras kêmbang
arane

ingeceran kalamudhênge nulyanok
sorene
kilèn lampah lèr suwung kang wetan kala
pêngantèn

wetan lala momor ingkang kidul êsri
ênggène
binanjurkên ècèraning kalamudhêng
tutuge

têngah wênginipun mapan anèng kilèn
lampahe
têngah suwung lèr suwung kang kidul kala
momore

kilèn lampah wetan êsri lajêngira 
bangune
têngah suwung kidul suwung wetan êsri
ênggone

ingkang kilèn kala momor kang lèr laku
prênahe
nulya Slasa Pon pipitu lan têtêlu
nêptune

pan kêtêmu sêpuluh kang aran pêpêt
arane
têngah êsri wetan sri kang kidul lampah
sorene

kilèn suwung lèr pacak gya têngah wêngi
etange
wetan lampah kidul suwung kilèn kala
pêngantèn

têngah êsri lèr suwung ing wanci enjing
bangune
kidul lampah kilèn suwung wetan kala
pêngantèn

têngah êsri lèr pacak nulya Sêlasa
Wagene
têlu papat kêtêmu pitu kang bumi
lakune

kilèn lampah têngah pacak wetan pacak 
sorene
kidul êsri lèr suwung gya têngah wêngi
bincile

kidul lampah kilèn suwung kang lèr suwung
karone
têngah pacak wetan sri nulya Sêlasa
Kliwone

têtêlu lan wolu kêtêmu sawêlas
nêptune
aras tuding wastanya gya ingeceran
sorene

wetan lampah kidul suwung kilèn pak
wêsine
kang lèr kala momor ing têngah pan êsri
ênggone

lajêng têngah wêngi lèr suwung nèng kilèn
lampahe
wetan kala momor ingkang têngah kala
pêngantèn

bangun enjing kilèn lampah wetan kala
momore
têngah suwung lèr suwung kang kidul êsri
ênggone

nulya gantya ing dintên Rêbo Lêginya 
wiwite
lima pitu kêtêmu rolas pan aras
kêmbange

ingeceran nulyandhok kang kidul lampah
sorene
kilèn suwung wetan sri kang têngah kala
momore

kang lèr kala pêngantèn gya têngah wêngi
bincile
kidul lampah kilèn suwung wetan kala
momore

têngah êsri lèr suwung anuntên bangun
enjinge
kilèn lampah lèr suwung ing wetan kala
momore

têngah suwung kidul sri anulya Rêbo
Painge
pitu lan sanga kêtêmu nêmbêlas
nêptune

pan lakuning banyu ingeceran andhok
sorene
têngah lampah wetan suwung kilèn kala
momore

kidul pacak lèr sri lajêng têngah wêngi 
wayahe
kang lèr lampah têngah suwung wetan kala
pêngantèn

kidul suwung kilèn sri lajênge bangun
enjinge
kang lèr lampah têngah suwung kilèn kala
momore

kidul pacak wetan suwung nulya Rêbo
Êpone
sami pitu apan kêtêmu patbêlas
nêptune

pan lakuning wulan ingeceran andhok
sorene
wetan lampah kidul suwung kilèn kala
pêngantèn

têngah sri lèr kala momor lajêng têngah
wêngine
wetan lampah kidul suwung kilèn kala
pêngantèn

têngah sri lèr kala momor lajêng têngah
wêngine
wetan lampah kidul suwung kilèn suwung
lèr srine

têngah kala momor bangunipun enjing 
lèr srine
kidul laku kilèn suwung têngah kala
pêngantèn

wetan kala momor nulya Rêbo Wage
etange
papat lan pipitu kêtêmu sawêlas
nêptune

ingaranan aras tuding ingeceran
andhoke
ing sorene têngah laku kilèn kala
momore

wetan suwung kidul paca kang lèr êsri
ênggone
têngah dalu kidul laku kang lèr kala
pêngantèn

kilèn suwung têngah kala momor nênggih
ênggone
wetan pacak wêsi lajêng bangun enjing
wancine

kidul laku kilèn suwung têngah êsri
prênahe
wetan pacak nulya ing Rêbo Kaliwon
dinane

pipitu lan wolu kêtêmu limalas 
nêptune
lakuning surya ingeceran nulyandhok
sorene

kilèn laku lèr suwung kang wetan kala
momore
têngah pacak kidul sri gya têngah wêngi
bincile

kidul laku kilèn suwung kang lèr kala
pêngantèn
têngah suwung wetan sri gya bangun enjing
wancine

kidul laku kilèn suwung wetan kala
momore
têngah pacak lèr suwung kadya asmaran-
danane

gantya dintên Kêmis Lêgi
pancastha pangguh têlulas
lakuning lintang arane
ngeceran andhok sorenya
wetan sri kidul lampah
kilèn suwung têngah suwung
ingkang lèr kala pêngantyan

lajêngipun têngah wêngi 
kidul laku têngah pacak
ingkang wetan kala momor
kilèn sonya kang lèr sonya
bangune kidul lampah
kilèn suwung kang lèr suwung
têngah suwung kilèn srinya

nulya Kêmisipun Paing
nawastha têmu pitulas
lakuning bumi arane
binincilandhok sorenya
kilèn sri têngah lampah
ingkang wetan apan suwung
kidul kala momor gènya

kang nèng lèr ka pêngantin
lajêng têngah wênginira
lèr laku têngah sunyane
kidul sunya kilèn srinya
pacak wetan bangunya
wetan laku kidul suwung
ing têngah kala pêngantya

lèr suwung kang kilèn êsri
anulya Kêmis Ponira
pitu lan wolu nêptune
apan kêtêmu limalas
lakuning banyu ranya
ingeceran andhokipun
sorene wetan lakunya

kidul suwung têngah êsri 
ingkang kilèn pacakira
anèng lèr kang kala momor
lajêng têngah wênginira
lèr êsri têngah lampah
kilèn suwung wetan suwung
kang kidul kala pêngantyan

lajêng bangunipun enjing
têngah lampah wetan sunya
ingkang lèr pan kala momor
kidul suwung kilèn pacak
nulya Kêmis Wagenya
papat kêlawan wowolu
têmu rolas aras kêmbang

bincilandhok sorenèki
têngah lampah wetan sunya
kang kidul kala pêngantèn
kilèn kala mor lèr srinya
lajêng têngah dalunya
têngah lampah wetan suwung
kilèn sri kang kidul sunya

lajêng bangunipun enjing 
wetan lampah kidul sunya
ing têngah pan kala momor
kilèn sri ingkang lèr sunya
gya Kêmis Liwonya
apan sami wolu-wolu
nêmbêlas lakuning toya

ingeceran sorenèki
wetan laku kidul sunya
kang kilèn kala pêngantèn
ingkang lèr kala momoran
têngah kala pêngantyan
lajêng têngahipun dalu
wetan lampah kidul sunya

kilèn sunya kang lèr êsri
têngah kala momorira
lajêng ing bangun enjinge
kilèn lampah kang lèr sonya

têngah kala momoripun
jangkêping kêmis pasaran

gantya ing Jumuah Lègi
lima nêm têmu sêwêlas
ingaran aras tudinge
ngeceran sore andhoknya
ki laku lèr pacak
wetan sri kang kilèn suwung
têngah kala momorira

lajêng têngahipun wêngi 
lèr lampah kang têngah sunya
ingkang kidul kala momor
kilèn pacak wêsi ika
wetan kala pêngantyan
lajêng bangunipun esuk
kang lèr laku kang lèr sunya

kidul pacak kang kilèn sri
ingkang wetan apan sunya
wus sêdintên sêdalune
nulya malih binincilan
Jumuah Paingira
nênêm lan sanga kêtêmu
limalas lakuning surya

ingeceran sorenèki
têngah lampah wetan sunya
lèr sri kilèn kala momor
kidul pacak lajêngira
têngah dalu lèr lampah
têngah suwung kidul suwung
kang wetan kala pa pêngantyan

kilèn sri gya bangun enjing 
lèr lampah kang têngah sunya
ingkang kilèn kala momor
kidul pacak wetan sunya
gya Jumuah Ponira
nênêm pitu pan kêtêmu
têlulas lakuning lintang

binincilan sorenèki
têngah lampah wetan sunya
lèr sri kilèn kala momor
kang kidul ênggèning pacak
lajêng têngah wênginya
lèr lampah kang têngah suwung
kilèn sri kang kidul sunya

kang wetan kala pêngantin
lajêng bangunipun enjang
lèr lampah têngah sunyane
kang kilèn kala rakêtan
ingkang kidul pan pacak
wetan sunya wus sêdalu
nulya Jumuah Wagenya

patnêm têmu sêdasèki
ingaran aras pêpêtnya
gya ingeceran sorene
kilèn laku kang lèr sunya
têngah pak sri wetan
kidul sri gya wanci bêdhug
kidul laku kilèn sunya

ingkang lèr kala pêngantin 
têngah sunya wetan kala
lajêng ing bangun enjinge
kidul laku kilèn sunya
lèr sunya têngah pacak
wetan sri pan wus sêdalu
gya Jumuah Kaliwonya

nênêm lan wolu pinanggih
patbêlas lakuning wulan
binincilandhok sorene
kilèn laku kang lèr sunya
têngah kala pêngantyan
wetan kala momoripun
ingkang kidul sri ênggènya

lajêng têngahipun wêngi
kilèn laku kang lèr sunya
ingkang kidul kala momor
wetan sri kang têngah sunya
lajêng bangun enjingnya
lèr lampah kang têngah suwung
kidul pan kala pêngantyan

kilèn kala momor nênggih 
kang wetan êsri ênggènya
anulya ingkang gumantos
ing dintên Sêtu Lêganya
lêlima lan sêsanga
têmu patbêlas pan laku
ning wulan awirangrongan

ingeceran sorenèki
kidul gène kala momor
kilèn sri lèr lampah têngah suwung
wetan kala ngantin
lajêng têngah dalunya
lèr lampah kang têngah sunya

wetan sunya kidul êsri
kilèn gèning kala momor
bangunipun enjang têngah laku
wetanipun sêpi
kidul pacak wêsinya
ingkang lèr kala momoran

kilèn pan kala pêngantin
nulya Sêptu Paing mêngko
sanga samya sanga pan kêtêmu
lan lakuning gêni
pan ingeceran
sorene kang kidul lampah

ingkang têngah pacak wêsi 
wetan gone kala momor
ingkang êlèr pacak kilên suwung
lajêng têngah wêngi
kilèn laku lèr sunya
têngah kala momor gènya

kidul pacak wetan êsri
bangun enjing laku nèng lor
kang kilèn êsrinya têngah suwung
kidul kala mori
wetan kala pêngantyan
nulya Sêptu ing Ponira

sanga lan pitu pinanggih
nêmbêlas pan banyu rêko
ngeceran sorenya kang lèr laku
wetan kala ngantin
ingkang têngah pan sunya
kang kilèn kala pêngantyan

kidul pan kala momori
lajêng têngah wêngi rêko
ingkang êlèr lampah têngah suwung
ingkang kidul êsri
kilèn kala momoran
ingkang wetanipun sunya

lajêng bangunipun enjing 
ingkang kilèn kala momor
nèng wetan lampahnya kidul suwung
ingkang têngah êsri
êlèripun pan sunya
nulya Sêptu Wagenira

papat lan sanga pinanggih
têlulas lintang kang lakon
ngeceran sorenya wetan laku
kidul suwung nênggih
kang kilèn gèning pacak
têngah sri lèr kala mornya

nulya têngahipun wêngi
têngah lampah wetan lowong
kidul kala ngantyan kilèn suwung
ingkang êlèr êsri
lajêng bangune enjang
têngah lampah wetan sunya

ingkang kilèn pacak wêsi
anèng lor kang kala momor
ingkang kidul sunya wus sêdalu
nulya Sêptunèki
Kliwon wolu lan sanga
apan kêtêmu pitulas

ingaran lakuning bumi
sarene ngeceran andhok
ingkang wetan lampah kidul suwung 
kilèn kala ngantin
lèr kala momor ika
kang têngah sri ênggènira

lajêng têngahipun wêngi
lèr sri têngah kala momor
ingkang wetan lampah kidul suwung
lajêng bangun enjing
lèr lampah têngah sunya
kang wetan kala momoran

ingkang kidul pacak wêsi
kang kilèn pan kala momor
wus têlas sêdaya dina pitu
lan pasaranèki
Candragêni lingira
iku padha imanêna

nadyan wus pintêr ngècèri
yèn atine tan têwajoh
tanggung pêngandêlnya nora ampuh
kalamudhêngnèki
dadya kodhêng tyasira
dene yèn ngandêl pitaya

salakunira asêkti
apan bisa nora katon
krana lakunira dolan umur
yèn sisip bilai
ati kurang prêcaya
marang kalamudhêngira

ilmuning wong mara bêngi 
kalamudhêng iku anggon
lawan raja muka datan kantun
kang sun karêmêni
pan ia derah rolas
tanggal pisan jaba mênang

kang jro apês jayanèki
tanggal ping ro jro kang jarot
nèng jaba rusak tanggal têlu
sami jayanèki
yèn rusak samya rusak
raharja sami raharja

tanggal ping pat jayèng jawi
tanggal ping lima jaya jro
tanggal ping nêm ramya kaping pitu
jaya kang nèng jawi
ping wolu jro kang jaya
tanggal kaping sanga ramya

ping sêpuluh jayèng jawi
ping sêwêlas jaya kang jro
kaping rolas ramya têlulasipun
kang jaya ing jawi
patbêlas jro kang jaya
tanggal ping limalas ramya

nêmbêlas kang jayèng jawi 
pitulas kang ya nèng jro
ping wolulas ramya lajêngipun
sangalas kang jawi
kalih dasa jro jaya
tanggal ping sêlikur ramya

dwi likur kang jayèng jawi
tiga likur kang jayèng jro
kawan likur ramya lima likur
kang jaya nèng jawi
nêm likur jro kang jaya
tanggal pitu likur ramya

wolu likur jaya jawi
sanga likur kang jaya jro
tigang dasa ramya lah wus puput
pêngetangirèki
kalamudhêng lan raja
muka kanthine tan pisah

ya ta ngawirya katêlu
minggu tan ana kêrsa ngling
tan jumbuh raosing dria
gèsèh tan condhong ing kapti
arsa muwus mênggah-mênggah
tan pati kêsdu ing galih

Jèngrêsmi micarèng kalbu 
kèngêtan wuwusirèki
ki tua ing Padhangean
Wargasastra dènira ngling
jarwaning panitisastra
sêrambut datan anilib

kayêktèn lèlèjêmipun
sêdaya kang sami linggih
tan ambèthèk kawistara
sêmune angincim-incim
muncêrêng lir kucing mulat
ulam kang tan dèn sasabi

Jèngraga Kulawiryèku
kêpagol pêgêl kang galih
liriking para durjana
tan ana kang wruh ing bêcik
cipta yèn acak prêkara
ing mêngko mrih angalani

dadya sumuk netya rêngu
tan beda Kulawiryèki
kalêkêde wus kêdhadha
mapan ing tyas èsmu runtik
tinekadkên suranira
datan nêdya angoncati

marêngut netyanya sêndhu
Nuripin tyasira sêdhih
mulat ing para durjana
gunêman pating barisik
sinamur sambi sêrètan
kang guywan myang kang bibincil

Nuripin ngêpin ngênês ing kalbu 
pyang-pyangan tan duwe ati
kêlangkung ajrih kumrengkang
rêp nguyuh tan wani mijil
kêmpunge makênêng lara
kêbêlêt nguyuh tan sipi

mengkad-mengkod dènya lungguh
muring-muring jroning ati
bilah uyuh iki beka
sabêne nora kadyèki
de tan warêg dening toya
kudu nguyuh bae iki

yèn nuju kêsamur wuwus
Nuripin angègès lampit
galar winêngkang supaya
bisa nguyuh ing gonèki
yèn kala tan ana mojar
ingampêt uyuhirèki

lamun gumêdêr anggumuyu 
gya nguyuh kumrowok pêsing
Ki Wirya nolih lon mojar
dudu wong setan Nuripin
ambakna nguyuh gêndhila
mêngko ga nyikut wong mami

nora mênêng-mênêng nguyuh
kêparat edan Nuripin
sêsore nguyuh ping sanga
kêjaba kang tan wruh mami
sêmangsa yèn daktapuka
cocotmu jêngat anjondhil

Nuripin abêkah-bêkuh
jrih umatur dèn dukani
Jèngraga mèsêm tumingal
mring paman ambêkis ririh
Ki Candragêni lon mojar
mringawirya kèn aguling

kang ngaturan datan ayun
mêksih sêkeca alinggih
Candragêni malih mojar
mring roange durjanèki
lan lakuning naga dina
têlu iku aywa lali

dhihin kalamudhêngipun
ping ro raja muka iki
katêlu lan naga dina
rujukna parênging bêcik
yèn wus padha bêcikira
tri prêkara iku pêsthi

tan ana kuatiripun 
sasat mêthik wohing ranti
luput ing guna sêrana
pekan pêndhêman piranti
tulak tumbal japa mantra
miwah sastra pinêdhati

naga dina lampahipun
witing dina Ngakad nênggih
iku marêp ngalor ngetan
yèn dina Sênèn marêngi
marêp ngetan bênêr gyanya
yèn dina Sêlasanèki

ngidul ngetan arêpipun
lamun dina Rêbo nênggih
marêp ngidul bênêr gènya
kêlamun ing dina Kêmis
marêp ngidul ngilèn naga
yèn dina Jumuahnèki

ngalor ngulon arêpipun
lamun dina Sênèn nênggih
marêp ngalor bênêr gyanya
wus jangkêp naga winilis
poma-poma sira padha
anggonên kang tri prêkawis

lan malih prantining laku 
kang nganggo wong dadi tindhih
dèn arani nujum jaya
apês ungguling pakêrti
sarat gawea pêngarsa
sulih pacalèng pakêrti

prang nadyan totohan iku
myang padu rêbat prêkawis
kêlamun dina Jumuah
wong lêkêr wêdananèki
andik tingale digdaya
anèng lor jayanirèki

kalahane wong kang mêsum
kidul pohanirèki
yèn dina Sêptu kang jaya
wong kang mêsum talup lutih
nèng kidul pomahanira
kang kalah wong tipis rai

ingkang lèr pemahanipun
yèn dina Ngakad wong tipis
wêdanane kang ajaya
lor kilèn pomahanèki
kalahane wong dhêdhampak
lèr kilèn pomahanèki

yèn ing dina Sênènipun 
wong dhêdhampak kang jayadi
lor kulon pomahanira
wong ngrangkung kalahanèki
kidul kulon pomahanya
yèn dina Sêlasa nênggih

kang digdaya wong angrangkung
kidul kilèn gyanirèki
wong edhor pêngawak Sêmar
puniku kalahanèki
kilèn lêrês wismanira
nulya dina Rêbonèki

wong edhor kang digdayèku
lor kulon pomahanèki
puniku ingkang ajaya
kalahane wong dêdêling
kidul wetan pomahanya
kêlamun ing dina Kêmis

wong kang adêdêling lurus
kang digdaya ing pakêrti
kidul wetan pomahanya
wong lêkêr kalahanèki
lor bênêr pomahanira
lan ana kanthine malih

ing dina Jumuah wau 
wong kang lêkêr ulat andhik
digdayane akanthia
wong edhor pawak Nyamêri
iku kang anjunjung jaya
prayoga kinarya kanthi

kêlamun ing dina Sêptu
wong kang mêsum talum lutih
kang digdaya akanthia
wong kang lurus adêdêling
dadya pênjunjunging jaya
sêlamêt ginawe kanthi

yèn ing dina Ngakadipun
wong tipis wêdananèki
digdayane akanthia
wong lêkêr tingale andik
yèku kang anjunjung jaya
sêntosa dènira kanthi

yèn ing dina Sênènipun
wong ingkang dhêdhampak nênggih
digdayane akanthia
wong kang talup lutih-lutih
prakosa anjunjung jaya
prayogane kang kinanthi

yèn dina Sêlasanipun 
wong kang ngrangkung kang linuwih
digdayanya akanthia
wong kang wêdanane tipis
kang mawa anjunjung jaya
rahayu kêlawan kanthi

yèn ing dina Rêbonipun
wong edhor pawak Semari
digdayane akanthia
wong dhêdhampak kang pinilih
sayêkti anjunjung jaya
tan larang kinarya kanthi

yèn ing dina Kêmisipun
wong lurus ingkang dêdêling
aywa pisah akanthia
wong ingkang ngrangkung puniki
saèstu anjunjung ya
sarate ingkang kinanthi

tamat kang nujum jayèku
lakuning wong dadi tindhih
yèku lamun sira padha
ngrèh wong akèh ing karyèki
tan kêrona amiliha
wong anom ingkang nujoni

Candragêni malih mojar 
pituhunên iku bêcik
yèn laku gêdhe kewala
nujum jaya aywa lali
dene yèn laku cilik
tri kae mau wus cukup
kalamudhêng lan raja
muka naga dinanèki
tan kuatir yèn sira tumêmên nganggya

saurmanuk pra durjana
inggih kadospundi malih
kêlamun tan mituhua
ingèlmi ingkang pinuthi
suprih lujênging kardi
wong sampun dèn tohi umur
yèn ta tan ngimanêna
angangkah wilujêngnèki
datan gadhah umur pamèr lan pêdinan

ginuyu roange samya
Ki Lutungmènglèng guyoni
yèn mojar Si Kêthèkmingkar
angguyokake wong linggih
paribasan wong angling
bisa mati kaping pitu
rinampog tinugêla
apan bisa urip malih
iku prie apora umur pameran

patine umur pêdinan 
umur pamèr urip malih
mara ta yèku rasakna
kèhing wong ana kang sêkti
Kêthèkmingkar nauri
e lah ya iku ta êmbuh
mung ngrungu ing pocapan
kang mati bisa rip malih
aji pancasona mawa bisa gêsang

pèkne mêngkonone ingwang
maune ia wus ngaji
jaya aji pancasona
man akèh wêjani mami
kêlasa bantal abrit
lan lawon sakêbar rurub
myang jambe suruh pisang
tindhihe wutuh rong anggris
kang amuruk Ki Gagang-aking ing Mênggah

wus cakêp padha sêdhela
nanging lakune ngluwihi
abot arang wong kêduga
mutih patang puluh ari
pati gêni sapta ri
sartane karo ambisu
malêbu ing kuburan
gêrowong kang dèn ênggoni
datan mê yèn tan wusing pitung dina

ngong lakoni tapanira 
durung tutug wangênèki
kasêlak sok ingong nyuthak
sun angkati wali-wali
lawas-lawasing sasi
ambungkah batal tan tutug
kongsi saprene ia
nora tutug-tutug mutih
durung ngandêl tyasngong aji pancasona

ginuyu kiwa têngênya
latah Lutungmènglèng angling
bênêr lèhmu tan patia
tapamu nora dumugi
kabèh kadya sirèki
ngaji pancasona iku
nanging arang kang kuat
yèn kuat mêsthi sayêkti
Mêrak-jamprong gumuyu sumambung mojar

lèhira angaji panca-
sona mring Ki Gagang-aking
sakuloning Bubuk ika
ing Mênggah ancala cilik
Lutungmènglèng nauri
lan Kêthèk-mingkar sumaur
inggih mangsa wontêna
Ki Gagang-aking kêkalih
namung ngriku Ki Gagang-aking ing Mênggah

lèhmu ngaji pancasona 
têka seje lawan mami
tapanipun yèn manira
turu patang puluh ari
sêdina lan sêwêngi
apan tangi kaping pitu
apan mangan kaliang
wus datan nganggo jêjarit
ia sarta ambisu yèn dhèhèm batal

mêngkono yèn mungguh ingwang
gwaningong ngaji duk uni
Ki Lumut ing Panarukan
ing Cêpidhas wukir cilik
akèh ingkang guroni
wong Bali Madura mriku
sumawana wong Jawa
kang samya ulah kasêktin
akèh bae kang kêtrima jayanira

mara prie ucapêna 
ajimu pancasonèki
yèn gèsèh kêlawan ingwang
wuruke Ki Gagang-aking
Lutungmènglèng ngling ririh
mathênthêng ngapalkên ngèlmu
ajiku pancasona
ana wiat jroning bumi
surya murub ing bantala bumi sapta

anêlahi sabuana
raina tan kêna wêngi
urip tan kênaning pêjah
sun pêngawak jagad iki
amati nora mati
tlêncêng gêni tanpa kukus
clêng culêng clêng culênga
kasangga ibu Prêtiwi
tangi dhewe urip dhewe anèng jagad

musthika lananging jaya
jayane Rawana aji
hêm aku si pancasona
ratuning nyawa sêkalir
Mêrak-jamprong ngèsêmi
sarya lon dènira muwus
apa mung sakêndhaga
tan ana lanyare malih
Lutungmènglèng ngling inggih mung sakêndhaga

Kêthèkmingkar nambung sabda 
kakang Mrak-jamprong dospundi
aji dika pancasona
Mrak-jamprong nauri aris
dene ing aji mami
pan mêngkene ing mèlipun
sang aji abisana
makutha raja sinêkti
jati maya mrub sacakraning gilingan

manêngjud jatining Suksma
Sukma wasesa sêjati
Suksma jatining manungsa
yèngsun kang ban Sukmadi
tan ana angloroni
mung ingsun ratuning umur
urip tan kênèng pêjah
langgêng uripku pribadi
risik putih tangia mulya wisesa

sun sang aji abisana
sabwana tan ana urip
hêm hêm turaba-turaba
pan sarwi anatab bumi
tan ambêkan kaping tri
jroning gawe nora idu
kang samya gunêm jaya
bêdhêdhêg tan ana ering
ngiras umbag kaprawiraning durjana

Candragêni mèsêm mojar 
sarwi nyêrèt turon miring
liangngakukan bantal
pacitane rujak ati
maring ing kono bêcik
padha ngapalêna ngilmu
ngiras pêpagêr awak
ing wêngi ngapalkên aji
kêtabêlan kêmayan sisirêp jaya

dadya tan ana riringa
dènira ngapalkên aji
Ki Kuwukmingkar rêrasan
kêlawan Ki Kêndhilwêsi
prie kang Kêndhilwêsi
sisirêpmu ingkang ampuh
nauri êng hêh ia
mêngkene sisirêp mami
si Jêgod karubuhan gunung prakêmpa

mati dhase rip buntutnya
wong sakêthi padha mati
wong salêksa padha wuta
wong sèwu turu kêpati
pan ora tangi-tangi
yèn tan sun nangèkên iku
nulya sawur kêmaya
yèn sawur tan tibèng siti
pêsthi tan ana nglêsêd kang duwe omah

sira prie sirêpira 
Ki Kawuknasak nauri
ajiku si begananda
têdhuh dhipêt kapulut ing
naga pasat tan osik
jublêg mênêng kaya watu
hêm wuta wuta wuta
cat cabak sêtêngah mati
aja obah molah bancèt ana ula

nulya asawur kêmayan
anjêthèt gêdhèg ping siji
yèn adhêm gêdhège tandha
kang du omah lir mati
kèh linge dujanèki
kang samya ngapalkên èsmu
jêjapa jaya-jaya
kadigdayan ing kasêktin
pan sajuru jurudêmunge kang jaya

