sinrangkara ing Dyah Dyarawati
wanci ratri kataman rubeda
têluh manêmpuh dyah katong
tambah srêng nata giyuh
sadarpa gung putêking galih
wikrama tanpa guna
usada tan tulung
sinuwun ing Majalêngka
tanbuh cipta judhêg pabirating wèsthi
kacukan papa arda

usada kyèh tan amigunani
singsèh dhoktêr dhukun karanjingan
cantrik nguyu janggan cèkèl
gluntung prasamya bingung
mudyastuti mandrawa sadi
mêmudya rawismaya
kamayan tumanduk
rajah-rajah kalacakra
japa môntra mantrastutyèng dyija rêsi
sirna budayèng sabda

nata puwa-puwa tamaning prih
tarak nedra wasananing papa
tan ana sayugya kabèh
tirahing praja umung
padon rêksa rêksakèng nagri
wrêda-wrêda kyèh tapa
munjuk jêng sinuwun
dewajining sesyantara
boya sagêt ing sarat waluyèng nagri
padoning Suksma purba

sri narendra amêngêng mangu sih
ring Yyang Odipati luhur pisan
ring sanggar pamêcangane
ngèsthi tiksyèng tyas jumbuh
tanbuh kyula datanbuh gusti
wor kutug rasamala
malat kang panuwun
mahananing praja rêngka
paranbaya sirna kawiryaning aji
ring Yyang Suksma Kawêkas

datan ana tuk wênganing budi
kasaru pramisari kantaka
dènnya grah sigra sang katong
manjing prabayasa wus
nucup êmbun matak sêmèdi
sang dyah tanpa wanteya
tar wrin siyang dalu
ardaning roga wèh maras
trênyuh ngêrês ngraras panggalih narpati
narpa tar antuk nedra

wasitanên priyagung bupati
nayakaning wadya Wilatikta
kanan kering mêksih caos
nèng sri manganti tuguk
atuk dhawuh sabdèng narpati
rèh grahnya nata kênya
sadarpa tan emut
priyayi agêng kang jaga
kadhawuhan caos anèng burdhamanik
sadalêm prabayasa

wêgtu manujyari Gara Kasih
bupati kang tungguk kalih pisan
nuju wêdananing padhe
Supadriya Tumênggung
lan Tumênggung Ki Supagati
sadhèrèk yayah rena
nayaka karwèku
lagya kapabêngan gêrah
tampi urak tumulya sêsulur siwi
Supagati wakilnya

Kyai Jigjatênaya pangarsi
de Tumênggung Supadriya badal
Kyai Supa panêngrane
kang nèng Tuban pinuju
atêtuwi marang sudarmi
sakalyan lan kang garwa
dupi anèng ngriku
ingkang rama kapambêngan
klêrês caos Ki Supa kinarya sulih
malbèng dhatulayendra

Ki Tumênggung Supagati ugi
katêmpuh grahnulya sulih wêka
Kyai Jigja panêngrane
dupyantra wanci surup
Jigja Supa mring sri manganti
campuh wong sanak-sanak
kalih suka sokur
wanci ratri kalih pisan
manjing purantara prabayasa linggih
ngèmpèr ngusyèng buntala

ngapurancang mabukuh ing jubin
nata lagya nayuh dagan rêtna
waskitha syara jalma ro
hèh sapa pra tumênggung
ingkang tungguh turnya dyi aris
pukulun Jigja Supa
wran karpeka sulur
abdi dalêm Supadriya
Supagati sawêg sami nandhang sakit
nata aris ngandika

hèh pandhe ro sira sun tuturi
rèh gustimu durung bisa sênggang
para ingkang bêtah mêlèk
wit arsa nedra ingsun
sapta ratri tan atuk guling
kalih matur sandika
Jigja Supa maju
anèng bêbatur pênanggap
mirêngakên syara rêrupan ting klawir
sadalêm prabayasa

akèh rupa warna-warna kèksi
klèwèr-klèwèr krêkèt kêrkit krasak
sarêng umiyat janma ro
dhêkukul apingantuk
nyangklit kêris tur klabang pipit
curiganya Ki Supa
sabdèng wali kutup
Kyai Sangkêlat wastanya
de Ki Jigja Kyai Bêthok kang sinangklit
madi kagila-gila

lagya pasang prayitnèng tyang kalih
ucapên pusakèng jagat katga
Kyagêng Condhongcampur mahyèng
sangking pasaryan ulu
pêthi jêpun wadhah jêng kyai
jumêthot mawa syara
Kyahgê Condhongcampur
mimba yayah prabèngkara
mawa ilu narècès tètès bang kuning
nuluhi wong kang nedra

midêr-midêr jro pura li-wali
ngupa janma wrêda prara-rara
ingkang katetesan layon
Jêng Kyai Condhongcampur
kang karya gung rubedang bumi
rusak rêngka prajarja
derarda manêluh
wus lama antaranira
mola sêdya brastha salirning dumadi
yya na sisya widada

wus dilalah pandoning widyadi
nyupêt kamulyan bira sutama
pusaka mung darma bae
atas karsèng dewa gung
Condhongcampur dhusthèng pakarti
sirna kêrtartèng praja
samana ing dalu
prapta ngarsèng Jigja Supa
mangah-mangah yayah wawa ijo kuning
gêngnya sabongkoting tal

sigra Kyai Bêthok kang sinangklit
dening Jigja mahya sangking wraka
marêk ring kyagêng turnya lon
dhuh dewaning katga gung
ratu amba saliring wêsi
salumahing akasa
padukambêg dudu
durgamala wèh paparda
para wadya punggawa kyèh samya mati
sangking karti panduka

lah racutên sampun mêdhar wèsthi
èsthining praja rahayu sirna
kalingan ing jêng sang rajèng
pribadi kang karya dus
lah èngêta paduka wajip
ngrêksa kang prajarjana
de arda gung limut
pusakèng nata titela
dadya sarat sayu pamulyaning bumi
kyagêng sugal ngandika

layak bae Bêthok sira nuli
nora wêruh ubênge bawana
rèh kowe pusaka rècèh
pantês tar wruh kang durung
lah ta Bêthok nyingkira aglis
yya sira malang karsa
Kya Bêthok tur nuwun
nuwun gusti yèn mangkona
katganing tyas ki agêng duka sinapi
nêmpuh Ki Bêthok gowang

gya lumajar manjing wrôngka aglis
Supa Jigja wruh solahing katga
sabdaning wêsi pedah wong
sadarpa ngungun jêntung
kamigilan yayah mangimpi
nahên pusakèng tumbak
Ki Sangkêlat mêtu
sangking lambungnya Ki Supa
mawa praba gya marêk ing pusaka ji
Condhongcampur sru kagyat

atêtanya hèh sapa sirèki
bocah anyar ngêndi pinongkanta
Kyai Sangkêlat turnya lon
pukulun sang sinuhun
rare Tuban sabdaning wali
asal sing akadiyat
pun Sangklat kasêbut
lagya rèrèn nèng Ki Supa
maksih nganti pandoning Suksma linêwih
marma marêk paduka

yun darbyatur risaking nagari
Majalêngka sak anteronira
paduka kang munah dede
kêdah botên pukulun
amba turi birat sêmangkin
kêlamun lulus dadya
pusakèng ratyagung
manawi mêksih bêg arda
wus têrtamtu dadya pusakaning iblis
lanat satruning jagat

Kyagêng Condhongcampur winga wêngis
nêbda hèh Sangklat bayi ing Tuban
sira dadi wingi sore
nanggulang ring wong jambul
trahing êmpu pêrmadi luwih
mahyaning tejamaya
ngajawa dadyèngsun
têtêp pusakèng narendra
nanging mêngko ngong mulah karsaning Widi
nglairkên darma nyata

gya narajang jêng kyai tinangkis
mring Ki Sangklat wal kotal aplêsat
tugêl têlung luk pucuke
sêkar kacangnya pugut
Kyagêng Condhongcampur umaksi
kadikbyaning Sangkêlat
kalah gya lumayu
pasaryan pusakèng nata
mawa syara jumêprèt kagyat sang aji
wungu dènira nedra

angandika mring kang têngga sami
kang jumêprèt iku syara apa
Supa tumrampil ature
datan wontên sa prabu
amba lumyat kajawi aming
kucing nubruk jiyada
lumajar mangidul
sêmana dadak sêkala
pramisorining nata tumulya wahing
mundhut dhahar myang dharan

lênggah emut titahing Suksma di
hong wilahèng awigna sêbutnya
myarsa narendra srêp tyase
marêk ing garwa ngimur
sru mlasarsa sabdèng narpati
hèh bok ratu sirarsa
mundhut dhahar sokur
nata gugah prara rara
nora nana tangi rèh wus angêmasi
narpa mundhut priyôngga

angladosi yayah para nyai
Dyah Darawati dhahar bubur bang
dyah boga antawis akèh
asrêp panggalih prabu
maksi garwa waluyèng jati
murcitaning nayana
wus pulih kadulu
sri narendra pasrangkara
Supa Jigja sirantuk barkah narpati
sinung pradana mulya

gêganjaran bagyanta akêmit
pêparêngan gustimu waluya
sira dyi atuk mas ore
mitung tail bagyamu
wastra katga ganjaran tampi
sêmbah nuwun kawula
sarta suka sokur
mudyadi wida widada
môndrawasa rawismaya tampi gêng sih
byar mahya aryaning rat

nuwun pamit karilan gya mulih
Supa Jigja nèng margi gunêman
lêlakon luwih eloke
Jigja manarik dhuwung
gowang klêrês gyan tikêl alis
cinandhak ring Ki Supa
Ki Bêthok ingurut
pulih sakala waluya
gya Ki Supa narik Ki Sangkêlat kaksi
wêtah datanpa ceda

amung barut kadya tatu kikir
grahitèng tyas tan dadya punapa
mung sakêdhik pangungune
dera nyangkêlit wutuh
tikêl tiga tatkala nguni
Kyai Agêng Sangkêlat
Ki Supa angrungu
apa sababnya de awrat
tar pinanggya katrangan muwus wus pasthi
karsaning Dad Kang Mulya

nora luwih mung angati-ati
ring kang raka hèh ta kakang Jigja
yya nganti kawêdhar ngakèh
gya sowang-sowang mantuk
atur uning marang sudarmi
solahnya jagèng nata
bagyantuk pitulung
jêng ratu marta waluya
dupi sênggang samya ginanjar rukma di
wastra katga myang arta

duk samana wus antara lami
Kyai Supa pamit ring kang rama
ibu yun mulih sakaro
mring Tuban rèh wun dangu
sampun klilan budhal sang kalih
kang mèstu kawan dasa
kang mêksih mung pitu
tan cinatur anèng marga
wus lêstari praptèng ing Tuban nagari
gantya kang winarsita

wontên dipatya sadarpa ngudi
ambawani wibawa narendra
mêngku tanah Jawa kabèh
tur mêksih kadangipun
lan sinuwun ing Majapait
wau sang adipatya
karan Siyunglaut
kêkutha nèng Balambangan
gêmah arja nagara pasir awukir
praja ngungkang samodra

cêlak gôngga kang mili ring jladri
tata caraning tan siwah nata
wus tan kinôndha rênggane
derarsa kumacèlu
wahyèng wahyu jumnêng narpati
makêthi-kêthi srana
sangking dyija wiku
nanging dèrèng kasatmata
awit mêksih Majapait nyakrawati
ingrèh narendra tama

marma sirêp mung nyipta panggalih
parasdyaning nêkêl tanah Jawa
ucapên ajar kinaot
srama anggraning gunung
apêparab Ki Ujungsingkir
waskitha tyas nirmala
jangkaningrat wêruh
miwah ubênging bawana
ganal gaib Ujupsingkir datan wigih
nujyari Gara mulya

agnyaning tyas marêk Sang Dipati
Siyunglaut mandhirèng Blambangan
tantra tumraptèng ngarsane
sang dipatya panuju
siniwakèng sagung pra dasih
yayah paguting raja
Kya Ajar nèng ngayun
ènjèr mudyaning parasdya
ingancaran lênggah keringing dipati
sinambramèng pabagya

wus nyakramèng ning ajar bêbisik
hèh dipatya praptèng sun hyun pajar
ring sira ing satuhune
rèhning drêng kusung-kusung
ngupa srana dera ngulati
wahyaning wahyu wirya
mêngku prajarja gung
kang sirna sangking sisihan
kita srung wruh kênyataan kang kakiki
asmaning wahyu kobra

nguni mungguh kraton Majapait
mangke wus gingsir ngalih panggonan
ingkang môngka saranane
warni katga linuhung
dhapur sangklat pujaning wali
drajat kang maha mulya
nuksmèng anèng ngriku
dumunung mampir nèng Tuban
mboya lami kiraningsun pêsthi ngalih
kang kyawi mêngku praja

dèrèng dangu nulya nuksma ngalih
wanci ratri nèng dalêm mudraka
campuh lilih-ungkih rêmon
kasor Ki Condhongcampur
pugut tri luk kêmbang kacang nis
duryat manjing sakala
ring Sangkêlat dhuwung
gingsire wahyu narendra
wêngi iku yèn andika nêdya mèksi
mangke dalu kapriksa

sangking sanggar pamlêngan katawis
yayahteja wangkawa trus wiyat
ing Tuban duryat awite
lan malih sutaningsun
ngupoyoa jalma sinêlir
rèhning karti duskarta
jalmendra jaya nung
andaut Kyai Sangkêlat
bokmanawi dhuwung sêpulur nèng ngriki
têmtu ngrèh nungsa Jawa

sang dipati trusthaning panggalih
mituhu sajarnya sang pandhita
dungkap hyang arka mangulon
nêtya trangirèng satun
sang dipati lawan sang rêsi
malbèng pidik anêdya
mèksi darajat nur
nurbuwating tanah Jawa
byar katingal wangkawa sumundhul nglangit
tan salingsir sakesya

sangsaya gung sutrisna jrih asih
sang dipatya marang sang pandhita
trang nirmala pangawruhe
ki ajar gya jinunjung
ajêjuluk pandhita murti
Dyija Sidikwacana
artine jarwa trus
klilan mantuk ring asrama
sang dipati siniwèng gung para dasih
nêbda pasang sucipta

hèh wadyèngsun gêdhe miwah cilik
myang nom tuwa sapa bengkas karya
dadya sandi ngupayèng ngrèh
mituhu sapituduh
kalêksanan kang ingsun purih
cocok wirayatira
kang ngasramèng gunung
Panêmbahan Sidikwêca
wus têrtamtu manira wisudhèng linggih
rikbêstir Bêlambangan

rèh mukaning mantri la wong lami
ginatyoa wong nampuni karya
minggu pra punggawa kabèh
tan ana ingkang saguh
dupi mirêng sabdèng dipati
mung sajuga carakan
dadyapdi pamayung
nèng pamêngkêraning dipatya
ngampil songsong mugut sabdaning dipati
dhuh gusti mung kawula

sagah dèrèng katênan manawi
atuk bagya karsa jêng paduka
nanging patik nuwun barès
punapa kang kinayun
ingkang kinging amba lampahi
sandika mèstu karsa
malbèng wèsthi lêmbut
sanadyan manjing dahana
dalêm Cluring gusti sandika nglampahi
rêmuk binadhêmêna

sang dipati kagyat duk umyarsi
aturing Cluring panggah sukarya
gya ngandakan malbèng gêdhong
pacuh yya na jalma wruh
amung Cluring kang dèn tibali
ijèn marêk ing ngarsa
hèh Cluring saguhmu
gèndèng marang kanyataan
karsaningsun sira sun duta ngupadi
kris pusakaning nata

kang dadyanyar tuk sabdaning wali
dhapur sangklat mangke rèrèn Tuban
kang kanggonan buh arane
dhusthanên kang kadaut
Cluring matur sandika gusti
wisata glis tumrapta
kitha Tuban laju
mring wismaning kang kawasa
midêr midrê nèng dalêm datan pinanggih
kapungkur manjing sigra

mring wismaning Kyai Supa
amangudikara dangu tan panggih
Ki Cluring èngêt ing kalbu
nulya panggandan
tinarimèng jawata budayanipun
panggya nèng ulu pasaryan
sirêp beganada dadi

sadalu wran jroning wisma
tan ngulisik kataman sirêp mandi
Ki Supa lan rabènipun
nendra sebak pralaya
warnanên sang duratmaka wus adaut
wus sinangklit Ki Sangkêlat
moglèng-moglèng tan pakèring

Ki Cluring sampun umahya
gya lagsana kya injing sampun têbih
kirdha tan kwandaka samun
Cluring wikrama tama
tan kacitrèng kang pêthi mêksih tumutup
kuncinya pan ora owah
maksih wêtah kadya nguni

wus lêpas Cluring kirdhanya
tan cinitra Blambangan sampun prapti
tumamèng byantara bukuh
dipatya pasrangkara
kaya priye Cluring pakaryanira dhus-
tha pusakaning jagat
Kyagêng Sangklat apa kinging

Cluring matur gusti kilap
rèh kawula katambêtan ing warni
kabar dhapur amba tan wruh
amung sangking wantara
pangrimatnya tartip ulêsnya sap pitu
punika gusti kang warna
dasih nglêbêt dèrèng uning

gya tinampan sang dipatya
glis tinarik katga kagyat mangèksi
kang warna abang umancur
sunar kêthap kumêlap
prabèng katga nukma ring narpa sumaput
ananging sang adipatya
maksih kasamaran galih

lah mara Cluring mèstua
marang ngarsaning dyija kang sung uning
jôngka wahyaning dhuwung
nyata kalawan ora
iya dudu manawa lakumu klèru
sang dipati sampun tindak
jêng kyai sampun nangklit

sêsona prapta ing arga
tumamèng ing dhepok sang rêsa mèksi
gurawalan gènnya mêthuk
gya dhodhok ngapurancang
arda kagyat sang dipati mring sang wiku
nêbda lah pagene dyija
kadingarèn anor dhiri

kula prapta dhurakalan
asta ngapurancang dhodhok nèng siti
sang dipati lon sumambung
yya kagyat sang dipatya
mila kula kurmat dhodhok mara sadu
mboya ngurmati paduka
dhodhoki pusakèng bumi

wiryaning jagat wus mahya
kawistara inggih punika yêkti
botên susah kula dulu
wus katsatmatèng tôndha
wus têtela wahyu kobra wontên ngriku
lah egal laju kondura
kyagêng simpênên kang têrtip

cangkelak kodur sakala
praptèng pura winorkên pusaka ji
ulês wastrendah sap pitu
sêmana sang dipatya
dintên Suma enjing miyos yayah ratu
lênggah sanasewakendra
pêpak wadya agêng alit

samya sowan kadya ngadad
pra pandhita pêpakan dèn tibali
cèkèl cantrik uyusuntung
puthut wasi jêjanggan
samya jajar munggèng kering urut lungguh
pêpak sagung pra punggawa
narapraja narakardi

gya dipati paring dhawah
ring bupati panèwu tuwin mantri
hèh rêngên kabèh myèngsun
mangke karsa manira
jumnêng nata tan siwah ing Majalangu
Sinuwun Prabu Blambangan
sandrika wran saur pêksi

umung pra pandhita tapa
angèstrèni mêmudya mantrèstuti
ring Widi widagdèng prabu
wusnya tadhah sandika
sri narendra malih angandika arum
kabèh pra punggawaningwang
kabèh para rêsi-rêsi

dening mangke karsaningwang
rèhning Patih Blabangan lowong lami
Si Cluring juru pamayung
sun angkat dadya patya
amêmatah ingêring wadya myang wadu
sadaya tanah Blambangan
mèstuti turut kang yugti

udhang-udhang wus mupakat
ôndrawina boga sat rasa wradin
raja wedha abêng elur
carikan tata wrata
wusnya rampung ajat dalêm wusnya barkat dinum
para dama pêkir papa
tan ana kang nguciwani

pukul juga rampung bubar
sri narendra kundur pinêthuk cèthi
pawongan biyadèng kratun
dene para punggawa
rêsi-rêsi uga mundur sami matuk
ring romahnya sowang-sowang
warnanên kang nganglang bumi

wali pamungkas sudigbya
Jêng Susunan Kali bijagsèng bumi
kang wus tan samar ing lêmbut
wruh pusakèng bawana
Kyahgêng Sangklat kêne duratmaka daut
Jêng Malaya sigra-sigra
têdhak marang kitha Tubin

yun wikan puwaranira
lan nêdya wrin prunan jalu sawiji
tan cinatur tindakipun
prapta wismaning Supa
jujug langgar tumulya lênggah pitêkur
Supa kagyat gya ngosya
ring jêngku Jêng Sunan Kali

Sang Dyah Rêtna Rasawulan
wusnya mundur tata-tata miranti
olah-olah tata matut
rampatan yun sugata
kanjêng sunan ngandika êndi anakmu
sun arsa wruh wus sêpira
Supa matur sawêg guling

mila wêgtu sawêg nedra
tantra dangu rare nulya ngalilir
ring blumbang lor kulonipun
yun makani wiyôngga
wantu rare cingkrang wawèka kacêmplung
blumbang tan na janma wikan
tantra dangu angêmasi

kumambang nèng madyèng blumbang
Kyai Supa sangking langgar umanjing
pasaryaning wêka suwung
nyiptèng tyas putra dolan
ingupadi kapanggya nèng madyèng ranu
wus pralaya tarpa sisya
kabopong mêntas tumuli

binêkta manjing jro wisma
sinarèkkên gya kinêmulan jarik
ciptèng tyas Supa tan sung wruh
marang Dyah Rasawulan
kang wantyèstri tan srata wruh atma layu
karya kisruh tata boja
karya nyunggata Jêng Kali

sênajan marang jêng sunan
datan matur yèn ingkang putra lalis
yèn kagol cuwaning kalbu
ngantu tyasnya Ki Supa
mêngko bae yèn wus dhahar ingsun matur
yèn atmaningsun pralaya
karana kalêbèng warih

Supa wangsul marang langgar
nênggak waspa sinamun sruwa mi
sinamudana kadulu
dera gung kasangsaran
kawasita boja rampung dan wus mêtu
dhahar wuduk ulam tômbra
sawiji bumbu rip-urip

sawusnya sumaos ngarsa
kanjêng sunan mundhut priksa mring rayi
yayi iwak tômbra iku
sira olah punapa
sang dyah matur urip-urip cara dhusun
nulya dhinahar sakala
wantara ênting sapalih

jêng sunan emut mring plunan
Ki Nom ingkang mingsih eca aguling
kanjêng sunan nguwuh asru
hèh Ki Ênom mêtua
payo padha bukti urip-urip iku
enak timên sariranta
Jaka Supa kagyat tangi

mirêng sabdaning jêng sunan
gregah tangi lumajar jegang linggih
Supa manjrit sarwi ngrangkul
dhuh sutaningsun nyawa
Jêng Malaya kagyat dènnya krananipun
Ki Supa matur sru têrang
purwa madya amêkasi

mèsêm jêng suhunan sarya
dumugèkkên gèn dhahar urip-urip
ngandika lon ring kang sunu
thole sira mangana
rip-rip tômbra-tômbra myarsèng sabda nglubuk
milar malêbèng balumbang
wit antuk sabdaning wali

warnanên lêmbaran ayam
mêksih wêtah ingkung tumramping piring
lagya kadhahar kang brutu
jêng sunan angandika
ki pa tunggal bubu rip yam piring nglubuk
lumajar saba ing latar
dadya jêpun tukung putih

krana sêbdèng wali tama
praptèng mangke turun-tumurun maksih
ayam pêthak jukung tukung
sadene iwak tômbra
wus sêparo daging brastha iwak idhup
mangkya anèng tanah Tuban
tômbra urip sisih êri

wus dumugi gènnya dhahar
Kanjêng Sunan Kali ngandika aris
hèh Supa ingsun arsa wruh
dadine Kyai Sangklat
lah jukukên trangginas Ki Supa mlêbu
ring wisma buka pêthinya
nèng ulu paturon sêpi

sadaya wadhah kabuka
ngêndi-êndi kèh bantal dèn blekrahi
nguwuh ring garwa tanya sru
hèh yayi paranbaya
marang ngêndi Ki Sangkêlat murcanipun
gugup Supa tyasnya bubrah
nalsih jro wisma tan panggih

wusnya krana duratmaka
sigra Kyai Supa umatur aris
cabar tiwas ina ulun
Kyagêng Sangkêlat kedran
mokal lamun binêktèng durtèng si layu
wadhah wêtah datan ewah
jêng sunan mèsêm duk myarsi

wun dangu antaranira
Kanjêng Sunan Kali pamit ing rayi
mahya Supa atut pungkur
kurmat mèstu ingwutat
pan wus têbih sawiji tan na janma wruh
sunan ngandika hèh Supa
kyagêng ginawa ing maling

mangetana kene iya
aja mulih yèn Ki Sangklat drung panggih
yya sira pamit garwamu
dina iki mangkata
Supa matur sandika mituhu dhawuh
sunan ngulon Supa ngetan
tar cinatur anèng margi

jujug kitha Surapringga
ngupa warta dom sumurup ing warih
tan atuk kabar kang kusus
Supa ning Surabaya
karya kêris pitulas kang dhapur parung
kris pandhawa karya songa
dupi nèng ngriku wus lami

tar antuk warta kang têrang
Kyai Supa ciptèng tyas arsa malih
marsudi panggihnya dhuwung
Supa sasilih aran
Kyai Kasa gya jog kitha Madura wus
Ki Kasa karya curiga
cacah kalih dasa iji

tumbak tigang dasa tiga
nulya napak ngidul ngetan rut jladri
tumêdhak plabuhan jujug
pur Basuki kitharja
mangke karan Basuki Supa nèng ngriku
salin têngran Kyah Tapan
karya kris pitulas iji

tumbak tigang dasa tiga
Kyai Tapan nèng kono tarak bukti
manêgês ring datul guyup
tan atuk wênganing tyas
gya mangke wus mangetan kirdhanya têrus
praptèng tanah Bêlambangan
kita pansasilih nami

Kyai Pitrang syarjaning tyas
hyun nyuwita mring kanjêng sri bopati
ing Blambangan Siyunglaut
kapêngkok tyasnya Pitrang
gya ngupaya marga kunjuknya sang prabu
ciptèng kalbu amung manjak
mring Pu Sarab sudyikbyèsti

rèhning Kyai Êmpu Sarap
wus misuwur guna digbya kèh wêsi
pakarti agêming ratu
kêrêp imbal wêcona
tur kulina priya gêng twin patihipun
tumulya Pitrang pralêbda
ngarsèng Êmpu Sarak panggih

kêrpanor manuhararda
Kyai Sarab waskitha ngancarani
satata pabagya dinum
Ki Sarab atêtanya
yayi kula katabêtan kang kasêbut
ing wuri pundi pinôngka
paran parasdyanta yayi

sang taruna matur krama
pinôngkamba sangking Gêrsik
pun Pitrang nama kawula
trah lêluri pandhe wêsi
nanging kuciwa maksih
gêgarapan wêsi blilu
marma mlayèng bawana
ngupadi wênganing budi
yun waskitha sukarya tumbak lan katga

tatkala amba nèng wisma
amung damêl pacul arit
karah lading kêjèn kujang
dupyèngsun angèksi-èksi
tan bangkit tumbak kêris
sadarpa tyas ingsun cubluk
ngupa pramaning karya
botên ketang manrang wèsthi
lampah klantur praptèng ngriki mirêng warta

paduka digbyèngwikara
putus munah waja wêsi
kartisara tumbak katga
kapecut cipta kapingin
manjak dadya pakathik
mboya kusut ngong yun baut
pintên banggi sarupa
miriba kiwala bêcik
mamrih dadya panutun pangupa jiwa

Ki Sarab sêmu kaduga
tandukning nayana kèksi
ngandika hèh yayi sira
kumacèlu pandhe wêsi
karya tumbak lawan kris
yèn têmên lan marsudimu
wantaraku tan lama
manyakup pagunan wêsi
iya iya yayi ngong tampani sira

sêmona Ki Êmpu Sarab
marang Ki Pitrang arda sih
rèh miturut bara prentah
nyêkêl palu kikir-kikir
têrampil alus rêsik
wêkêl tlatèn rikat putus
sabên dina Ki sarab
sowan garap kèhing wêsi
Kyai Pitrang datansah mèstu sakarsa

wusnya antaraning lama
nuju ing sawiji ari
Kyana Patih Cluring arsa
wiyasa sajuga lading
wangun tunggul kang tipis
kinarya pamugut kuku
kya patih arsa sowan
mampir ing bêsalèn panggih
marang Kyai Sarab kya patih ngandika

hèh paman manira ngalang
gawe dika sawêntawis
karyakna mugut kênaka
lading tunggul ingkang tipis
sandika kang sinung ngling
kya patih laju malêbu
Sarab dhawuh mring Pitrang
hèh yayi gawèkna dhisik
peso tunggul tipis pamaras kênaka

Ki Pitrang tumulya karya
lading samana wus dadi
tandya ginosokwa ing wungkal
kyana patih kondur mampir
ring bêsalèn yun ngambil
lading kasaoskên sampun
wangun cocok ing karsa
laju kondur kyana patih
praptèng natar kapêthuk tênayanira

lagya yusya tigang warsa
lumayu gapyuk sudarmi
lêrês kya patih kang ngasta
lading tugul bêlèr driji
ring putra kang mlajêngi
sakala sang rara layu
sirna jatining atma
dupi siniraman warih
kang susawa bosok mumur lwir gusthika

kagyat jêngêr kyana patya
micorèng jroning panggalih
apa lading lwih mandinya
mokal mêksih anyar dadi
coba lading puniki
ngong prangne pêthetan jêruk
myang kumuning sakala
gogrog godhong kayu aking
duk sêmona nulya mundhut wran dêdosan

kang wus tampi ukum kisas
tumramtèng ngarsa kya patih
ginarit sikilnya kiwa
dadak sêkala ngêmasi
bangke tan kalap kadi
glêpung gya sinarung laut
Patih Cluring tela trang
kêmadèning lading luwih
ngunguning tyas mau sapa ingkang karya

lah sun kone karya katga
sajuga tumbak sawiji
dupyenjang rêkyana patya
sowan ring bêsalèn mpir
ngandika lon rum manis
hèh Sarab ingsun arsa wruh
wingi sapa kang karya
lading tunggul iya iki
Sarab matur ingkang damêl kônca kula

wasta pun Pitrang punika
asli sangking tanah Gêrsik
manêdya magang sukarya
umèstu jêng sri bopati
kawignyan pandhe wêsi
amung tatah lading pacul
karah kêjèn lan kujang
angandika kyana patih
hèh Ki Pitrang sun yasakna kris lan tumbak

sajuga bae kang yugya
kagyat Ki Pitrang èsmu jrih
o o dhuh kanjêng bêndara
klèntu panyakra sayêkti
amba sadarpa pingging
kartisara dèrèng tau
gêjawi lading karah
kyana patih drêng ing karsi
lah bok iya sak rupa-rupane trima

janji tapak astanira
yèn kowe kurang mangêrti
têtakona Kyai Sarab
kartine tumbak lan kêris
yya tinggal ngatas kawrin
nanging pamukul tanganmu
aja nganti kasêlan
purwa wêkasaning dadi
rèh kabutuh Ki Pitrang matur sandika

nulya nyandhak wêsi waja
tinandhing-tandhing kang bêcik
myang pamor wrêsni sakawan
kang pinilih amung kalih
Prambanan lawan Bugis
wêsi cinandhak winasuh
nanging prayitnèng driya
Pitrang tansah ngatas uning
barang karya sadhela-dhela têtanya

mring lurah Ki Êmpu Sarab
pasang slarak pamor wêsi
wus mangkono api kurang
Ki Pitrang dera karya kris
sajuga tumbak siji
katujune bagya bagus
gatga dhapurnya jalak
tilamsari waja ngisis
sêmu wilis pamor adêg jajar tiga

gônjapamor têmu gêlang
kêras landhêp tilam putih
tumbak juga biring lanang
pamor jêjêg urut pinggir
tan siwah waja wêsi
kalawan dhuwung sarujuk
sêmana wus binabar
tiniban warangan wilis
wantra dina patih prapta mundhut priksa

hèh Pitrang apa wus dadya
kêris ngong matur wus dadi
ingaturkên lan tumbaknya
gawok ki patih umèksi
winawas wanti-wanti
dêdêg pukiraning wangun
ngungun rêkyana patya
titi waskithèng tyas wêning
angandika ring Pitrang sirèku sapa

nguni cêkêl gawe apa
dene bawah Majapait
ratu tan uning ring sira
bisa kagunan lilêwih
pagene praptèng ngriki
sirèku êmpu linuhung
Pitrang matur bêndara
amba trahing narakarti
èstu dadya pandhe nanging damêl karah

salami kawula gêsang
dèrèng nate damêl kêris
sawêg sapisan punika
mituhu piwulangnèki
kyai lurah kang mêrdi
dumadak tyas amba nurut
cocok tangan lan prana
nadyan kawula pribadi
tumut ngungun tôndha bêrkahnya ki patya

tuwin bêrkahing narendra
sinuwun ing nagri ngriki
saryantuk sawabing lurah
sangsaya gawok ki patih
ngungun micorèng galih
ingsun pêpatihing ratu
wênang wajip tur wikan
yèn ana janma linêwih
amupuni munah sara wêsi waja

sigra-sigra kyana patya
sumaos jêng sri bopati
manêmbah muka wor kisma
dhuh gusti kang misudhèng sih
jrih kawula dadyabdi
dening ratu pinisêpuh
munjuk matur upiksa
nagari dalêm sêmangkin
kadhatêngan tiyang sangking môncapraja

sing Gêrsik nama pun Pitrang
maksih tarunarda sigit
trapsila tênaga yayah
narapraja trahing mantri
wusananipun gusti
mung sutèng pangayah dhusun
pangagêmipun kriya
pandhe wêsi pacul arit
amba minta lading pamugut kênaka

suta kulèstri kapêrang
balur dariji sakêdhik
pralaya mumur gusthika
nulyamba prangkên kumuning
wit pêthetan jruk lêgi
pralaya pradapa layu
amba brètkên sakitan
pêjah sêg gusthika mimir
ajur mumur sawa linarung jamuna

saklangkung amba lwih kaglat
laju kawula karya kris
sawiji tumbak sajuga
Pitrang kipa-kipa ajrih
mopo salami urip
dèrèng nate karya dhuwung
tandya kawula pêksa
kalêksanan mangkya dadi
tumbak juga dhuwung juga lah punika

kapundhut nata sru mawas
slarak wêsi pamor kalih
dêdêg wangune kang sara
kajaja sêdhênging galih
sadarpa gung ngebati
gunjing mustakaning prabu
ngungun sarwi ngandika
hèh patih nagara ngriki
durung ana karya katga lyir punika

lah ta age timbalana
kyana patih nuding abdi
kinèn nibali Ki Pitrang
sandika lêstari kerit
tumanduk ngarsendra glis
marikêlu ngusyèng lêbu
sri narendra ngandika
bagea Pitrang basuki
sak suwene sira nèng nagaraningwang

nêmbah nuwun Kyai Pitrang
tan kirang satunggal napi
sêdhêng cukup boga wastra
bêrkahing narendra murti
têbih sangking sêsakit
tuwuk suka wirya nutug
nata malih ngandika
wus pirang sasi nèng ngriki
Pitrang matur lagya dungkap kawan côndra

jêng pamasa ngasta katga
kang sangking rêkyana patih
Pitrang iki karyanira
tumbak juga kêris siji
Ki Pitrang munjuk inggih
nanging mèt sangking pamuruk
dalêm Ki Lurah Sarab
tan pêgat gènnya nuturi
sabên dintên amba cathêt driyasmara

sangking sadarpambêg wignya
sajarnya kawula èsthi
angsal bêrkah padukendra
pitulunging sida jati
kajatèn amba kêdhik
sagêt mirit karya dhuwung
gusti inggih punika
wau rèhning dalêm pingging
salamambya dèrèng nate damêl katga

nata èngêt ciptèng prana
Pitrang nyata êmpu lêwih
kabangkitan anyar têka
lah mbok iya ngong mutrani
pusakèng bumi Kyai
Sangkêlat apa ta saguh
manira anggo padinan
narendra ngandika malih
hèh ta Pitrang apa ta sira kaduga

mutrani pusakèngjagat
pamundhèning nagri ngriki
wujut kris dhapur Sangkêlat
mung mèmpêra bae thithik
sang nata gya manarik
Kyagêng Sangkêlat jinujung
Pitrang iki warnanya
kagyat ing tyas Pitrang mèksi
garagapan sudeya capyèsmu lêsah

nguni kadika iladalah
dilalah karsaning Widi
dene praptèng kene paran
karana apa jêng kyai
Pitrang matur ngabêkti
dhuh bathara jêng sinuwun
Supa tur sagah-sagah
yèn atuk parmèng widyadi
Yyang Siwanda lamun manjangakên usya

sang nata aris ngandaka
Pitrang dêlêngên kang titi
yèn wus trang titi gawea
matur mopo tan kadugi
manawi mung mangèksi
mbotên sagêt amba nurun
lamun parêng karsendra
pola pinaringkên dasih
kang supadya mèt yayah Wisnu lan Krêsna

brônta narendra bêbisik
mring Cluring hèh paman patya
supaya kalêksanane
karsaningsun karya putra
manurun Ki Sangkêlat
kang nyirnakkên sumlang kewuh
dadining Sangkêlat putra

kapriye kartining patih
kudu nganggo yitnèng praja
sênadyan dudu bobote
Pitrang manyidrèng pusaka
janma tan kênèng ngina
patih manêmbah umatur
kajawi karsa sang nata

pinarnah nèng jro capuri
èntên udyana pêngkêran
tur santosa laleyane
de pun patih saha kônca
tugur madyèng wiwara
pra prajurit yya na turu
rumêksa kakarti baya

sarèhning madyèng pijani
pan sampun kêmput balumbang
wisma ing têngah ginawe
wisaya putrèng pusaka
Pitrang lêbêt lagnyana
jêng kyai yugya kadunung
nèng sadalêming gandhaga

têpining blumbang prayugi
prajurit mubêng giliran
pêthuk tyas sira sang rajèng
nata gya ngandikèng Pitrang
hèh sira ingsun sarah
nanging kowe kudu manut
apa karsaning ki patya

tumulya Pitrang dèn irit
manjing purantara nata
laju mring udyana age
pungkuran dhatu suyasa
Pitrang kinèn mariksa
wus wêspada gya umatur
sandika mituhu karsa

nanging punika wisma lit
kang anèng madyèng balumbang
kabrukutana sêmangke
mupung arinya prayoga
pêndangon ringkêl janma
tumuju upas tumurun
tampaning wuku Galungan

griya ingupakara nis
brukut rapêt tan katingal
kabèh pirantining pandhe
kinarya sintru duratma
Pitrang wus milih waja
wêsi pamor wanci surup
Ki Pitrang manjing udyana

nèng wisma sadarpa trêtip
nulwa patih marêk nata
mangatas karsaning katong
kyagêng sumare gêndhaga
wrôngka nèng ngarsa nata
gêndhaga binêkta gupuh
dening ki patih priyôngga

umanjing marang dhatyalit
sinrahkên Pitrang wus tômpa
ki patih tugur ngarsane
nisihi para punggawa
kang jaga lyih prayitna
warnanên Pitrang manêkung
munajat marang Dad Mulya

sêmadi sru mantrastuti
wêsi waja wus kaasta
dèn urut kewala dados
curiga kêkalih samya
dhapur warna tan siwah
agêng alitipun jumbuh
gunggung dadya dhuwung tiga

lan Kyai Sangklat kakiki
Pitrang kawêkèn jroning tyas
derarsa manyingitake
ring kyagêng pusakèng dunya
gyantuk wênganing cipta
matak donga sirêp kabul
kang tugur nedra sêdaya

sêdene kiyai patih
miwah bupati nayaka
samya kêpati turune
Pitrang tinrimèng wikrama
dadya sasêdyanira
sing wisma udyana mêtu
nêpak laleyan plêg mêndhak

sêdyèng tyas arsa mring kali
daut Ki Agêng Sangkêlat
nulya kadunung jroning we
pan wus tinihan sela
parmaning Yyang Dad Mulya
kyagêng sacêngkang lan banyu
marma tan têlês samana

prêmati tan na jalma wrin
Pitrang wangsul sigra-sigra
mring madyèng udyana jêro
kang gunasti mêksih dadya
laleyan papak kisma
Ki Pitrang sêmona laju
malbèng dhatyalit singidan

wran tugur tan ana nglilir
ki patih sakancanira
mingsih eca-eca sare
kapati ngorok sêngguran
mahya malih Ki Pitrang
anggugah janma kang turu
dupi wanci bangun enjang

umarêk marang ki patih
kagyat wungu guragapan
kraos suda prayitnane
kyana patih atêtanya
punapa atuk karya
Pitrang matur kados kabul
tinarimèng batharendra

gêndhaga binuka nuli
jro isi katga dyi kêmbar
datan siwah suwarnane
dêdêg tangguh tan sulaya
kya patih atêtanya
Pitrang êndi putranipun
apa kering apa kanan

mangkya yèn dinangu gusti
rèh padha yayah cithakan
kang lawas kang anyar priye
Ki Pitrang matur kawula
saèstu datan pirsa
dadosipun sing panuwun
dhatêng Yyang Suksma Kawêkas

amba sadarpa tan uning
dupi byar raina nulya
patih lan Pitrang sumaos
sarta mangampil gêndhaga
marêk ngabyantarendra
gêndhaga binuka sampun
dening kanjêng sri narendra

dèn asta dhuwung kêkalih
winawas-wawas jroning tyas
kang anyar kang lawas kepon
dêdêg agêngnya tan siwah
kewran tyas mundhut priksa
êndi Pitrang pusakèngsun
pêpundhèn nagri Blambangan

Pitrang matur tan udani
yasamba sangking parasdya
mêlêng sêmadi jatine
marang Yyang Suksma Kawêkas
gêndhaga amba bikak
wus watêg karweka dhuwung
kilap kêng lami lan inggal

kawula sadarpa tan wrin
nata gya mundhut sarungan
tumulya sinarungake
gênti-gênti tan sulaya
nora rênggang sarema
gêdhêg-gêdhêg sang uprabu
ah dudu rasane Pitrang

sri pamasa wali-wali
dangu kang lawas kang anyar
tan wruh putra lan babone
sênadyan kaanggêp padha
kudu wrin kang sanyata
pagene Si Pitrang bingung
tate ta trang sangking puja

yèn mangkono kêris iki
gênah karsaning Suksmana
rôngka juga kêris roro
rèh wus tita nora têrang
babon kêlawan putra
kang karya uga datan wruh
hèh patih parentahêna

sacakraning nagri mami
sajroning karaton ingwang
wit dina iki slawase
yya na kris dhapur Sangkêlat
kang sebak pusakèngwang
roro iki warna jumbuh
undhangna ubênging jagat

rêsi-rêsi ingkang drêgil
yya na kongsi kaliwatan
patinggi narakaryane
sêndhi umbul pandêlêgan
pêpacuh wus kapacak
sêtatsêblat pinggir gunung
tan kêna wong matur kilap

dene Si Pitrang ing Gêrsik
ingkang dahat mara dama
sun wisudha sangking asor
anamoa Pangran Sêndhang
ngong trimani putrèngwang
Sang Dyah Sugiyah rum-arum
mêksih kênya tampanana

nêmbah umatur kapundhi
mustaka sapucuk kisya
sih wilasa jêng sang rajèng
midrawa badan warata
yayah tirta sumarta
sasat jiwamba kajabut
dening Yyang Sewanda Kala

kalunturan sihing gusti
kang arda tanpa upama
nadyan griwamba kapêdhot
dèrèng sah sihing narendra
dhatêng pun dama papa
sèwu kêthi sêmbah nuwun
karilan mundur ki patya

Pangran Sêndhang datan kèri
dumunung nèng kapatihan
samana nata karsane
yasa pranatan wiwara
bojakramaning putra
wus tata-tata mêmatut
bujyèng sasana narendra

praptaning ari kapasthi
panggihnya nèng purantara
lwir adad caraning kraton
dèn arak mring kapatihan
barung kèh pakurmatan
wong noton jalèstri bingung
kyèh kayungyun ring rarênggan

Pangran Sêndhang warna pêkik
rinêngga busona endah
songsong kêrtas putih sèrèt
yayah payunge santana
pangran wahana kuda
wêkendra tumamèng ngayun
nitih jêmpona glas prada

dhasar ayu kênya adi
nêdhêng wancine syasana
tur sampurna katamane
kathah kalamun rinêngga
praptaning kapatihan
patut dènnya among tuwuh
tan kurang satu punapa

dupi antaraning lami
nata waskithèng pamulat
mring sang dyah ayu pangatèn
pêpasihan wong sucitra
rêsêp pamunah krama
nulya dhêdhawuh sang prabu
Pangran Sêndhang atuk kitha

pinaring kinèn bawani
ing Sidayu kang supaya
nuli ngêbrêgi sêmangke
sêndika Pangeran Sêndhang
mring Sidayu boyongan
gumrudug kèh kang papikul
sêlur tan kêna ingetang

praptèng Sidayu wus manggih
prabasuyasa rinêngga
dhasar ngrèh punggawa akèh
pantês sisya kadipatyan
samana Pangran Sêndhang
mukti wibawa wirya gung
tan ana winancak driya

Pangran Sêndhang tyasnya eling
marang lêlurahnya lama
Kyai Sarab lurah pandhe
langkung ingupamènira
gung kadanan pradana
bèr lumintu siyang dalu
Ki Sarab sakêthi suka

lwir srêngkara kawuwusa malih
warnanên Kyagêng Tarub sêmona
wus seda nulya matune
Lêmbupêtêng sêsunu
priya pêkik amung sawiji
diwasa dining karya
Lêmbupêtêng murut
kang putra kalih dhadhêkah
sangking Tarub anèng sêselambêg taki
subrata ngèlmu rasa

mèstutyarja mring Jêng Sunan Kali
muruhita rèh aga Islam
mila mituhu sapangrèh
sawuruk nora kantun
tinarima bratanirèki
têngran Sutawijaya
dene kang kasup
Ki Agêng Gêtaspandhawa
duk samana karsanya Jêng Sunan Kali
ring Sang Sutawijaya

sinadhèrèkakên lan Dipati
Natapraja kitha ing Bintara
wus samya karon-karone
lyir tunggal yayah ibu
sang dipati dadya taruni
Gêtaspandha tuwa
kang dadya nom nurut
manut sabarang gunarsa
tata titi ing praja mangulah niti
kêdah rêmbug lan raka

kyai agêng nambut ing akrami
wanudya angsal sangking Sumêndhang
atut dènnya ajêjondhon
wusnya antara dangu
kanan kering Dêmak nagari
kathah jalma kang Islam
tan kêna ingetung
malah wran urut samodra
pasisir lor Grêsik Pathi lan Sêmawis
Kêndhal Batang Kalongan

Têgal Batang Pasundhan Carêmin
Krawang Bantên Batawi wus Eslam
ingkang Buda siji roro
mèstu agama rasul
samya nêbut kalimah kalih
laila hailêllah
ana mukamadun
rasullolah mubêng ing rat
tanah Jawa myang pasisir kidul ugi
kathah wran manjing Islam

mung Sinuwun Prabu Majapait
Brawijaya sawadya punggawa
priyayi kang gêdhe-gêdhe
dèrèng wontên miturut
mêksih kêkah agama lami
Buda srengat yya brama
nêmbah Sang Yyang Guru
Wisnu Krêsna èsthining tyas
para dewa-dewa kang dèn widi-widi
yeka agama Buda

samana nuju ari sawiji
Kyai Gêtaspandhawa kèngêtan
ing Majapait sang rajèng
pinrih manjing Eslamu
nulya rêmbak dhatêng kang rayi
Dipati Natapraja
kyagêng alon muwus
lah sumôngga dyan dipatya
samya sowan rama paduka sang aji
Sinuwun Majalêngka

atur pemut manawi kagalih
supaya ge manjing gama Islam
sawadya punggawa kabèh
sarengat kanjêng rasul
sang dipati mituhyèng karsi
nulya pradandan sowan
pra sakabat mèstu
santri kyèhnya sawêntara
sang dipati kyagêng nulya nglaksanani
lêstari kirdhanira

tan cinitra ing marga glis prapti
Majapait pinuju sang nata
siniwèng wadyabala dhèr
patih riya tumênggung
lênggah bale manguntur nangkil
kasaru praptanira
kang putra tumundhuk
lan Kyai Gêtaspandhawa
ngaras pada sang kalih ganti-gumanti
pinêluk kang lungaya

sinêmbramèng pambagya kêkalih
munjuk nuwun-nuwun klinggamurda
manjing êbun sabdèng katong
wusnya so kalihipun
sang dipati matur wor tangis
dhuh dewajining jagat
sang sinuhun-suhun
amba darbyatur prasaja
tulah sarik sêsiku nuwun brastha nis
mênggah lêpat kawula

amba mangke wus manjing agami
Islam mèstu srengat rasullolah
ngucap klimah tayibahe
lyir tyang Arab pukulun
ingkang môngka muka agami
ing Jawa wali sanga
de kang kawula nut
Sunan Benang Sèh Mulana
tuhu digbya sasminta ulah agami
nêmbah dadtul kadimah

ingkang karya bumi lawan langit
myang tumruning jawah sangking kasa
puniku Allah karsane
ganjar nraka syarga gung
amba liling sadaya gami
amung Arab pratela
wela-wela wêruh
mèstu kêkasihing Allah
kang wus nyata kangge ngrika-ngriki yakin
de janma tanah Dêmak

kanan kering myang urut pasisir
sampun sami manut rasullolah
pra taruna wêrda kabèh
sadene wiku-wiku
ngabên kawruh silaning pati
myang musa manirèng dad
kang wajibul wujut
samya kasor kawon nyata
rèh tyang gêsang gadhah pêpacangan pati
kang patitis ngupaya

botên lami nèng dunya upami
tiyang sônja mung sakêdhap netra
nèng ngakerat salamine
dêdunung tanpa petung
marma amba laju umanjing
miturut gami Islam
rèhne têrang têrus
wangsul agamining Buda
kirang cêtha ngawur dugi lan prayagi
têmên atur kawula

kagyat ing tyas nata èsmu runtik
myarsa turnya putra sa dipatya
nanging sinamun dukane
wantyambêg santya sadu
nuksmèng tama mangulah yagi
yagi sayugyaning tyas
hèh ta sira kulup
Adipati Natapraja
ywa mangkono rèh sênêngan wran agami
ora kêna kapêksa

de wus akèh wong manut sirèki
iya sokur rèh dadi sênêngnya
nanging ingsun durung kegoh
kukuh gêgandhulaku
padha bae atas agami
kang sênêng ngalêmbona
kamulyaning layu
ingkang sêngit anênacat
wus mangkono lakuning wong sèjèn jinis
wus mêsthi tan knêworan

kabèh-kabèh critane wong urip
Buda Arab sayêkti tan beda
du kabare jalma layon
thole durung têrtamtu
ala bêcik sapa kang uning
ngambah marang kamuksyan
sapa kang wus wangsul
Buda Arab durung ana
nadyan kitap Buda Arab rontal gami
yasane Yyang Kesawa

ngaku sôngka Sang Yyang Udipati
sedene rontale Sang Yyang Brama
ngaku dhawuhnya Yyang Manon
yeka Bathara Guru
bênêr bae thole sakawit
mobah-mosiking janma
wit Bathara Guru
guruning manungsa pada
sira prapta kene mèstu Yyang Pramèsthi
èsthi pangèsthènira

siji wujut budi cipta ati
angên-angên bènèh tunggal
dene sira mungkir kuwe
manut wong mêndêm kulhu
Pangerane adoh lan ati
dudu jro dudu jaba
kabèh-kabèh êmbuh
dadine tanpa wêkasan
nanging sira thole gêlêm angantêpi
mung sokur bae nyawang

san ngatimu sun iki kang silip
yèn prasangatiku sira kang salah
nanging luput nora katon
bênêr nora kadulu
sapa wonge wruh jroning pati
pati ingkang sanyata
kabèh-kabèh bingung
de sira ngicipi laya
srana dikir pona wêruh sawarga di
sanatimu gon benjang

najan ingsun yèn muja sêmèdi
plêng sucipta nèng sanggar langgatan
bisa wêruh ing dewane
atêmtu padha wujut
wrin suwarga ing sunyaruri
wêruh junggring sêlaka
de nraka kadulu
ing kawah côndradimuka
blêgêdaba ingkang mubal-mubal gêni
hyun kaganjarkên durta

de suwarga kaganjar wong yukti
ingkang yakti asih marang dewa
pangiraku nora seje
thole lawan kawruhmu
mung jênênge bae salingsir
wong Buda lan wong Arab
seje bêbangsanipun
yèn sêmbahyang cara Arab
lamun Buda cara Jawa muja-muji
mangkana kalakuan

lah ta thole sun arsa udani
kaya priye têgêse wong Islam
nganggo ngucap klimah roro
jarwanana sutèngsun
ingkang titi trus sarta rêsik
Dyan Pati Natapraja
sandika umatur
lailaha hailallah
wa anahu mukamadun rasullihi
makatên pradikanya

nora nana Pangeran sêjati
aming Allah ing satuhunira
Nabi Mukamat dutane
makatên jarwanipun
jawi sangking punika
sêmbah 
mahgrib ngingsa subuh

sabên Jumuwah nê 
 Islam

sri narendra 

 kokon
bandhane 


tômpa barang dhawuh
 wus sirna
magke sapa kang dadi 
 kaki sira

layak 
dèn urut marang kang nama Allah
 dhawuhe
yèn sira bisa wêruh
ingsun uga bisa mangèksi
yèn namung saka 
 palsu lawan malih

kaping lima sabên ari 


lamun nêmbah asma sira 
têtêpira manêmbah kumandhang
lamun nêmbah rupa 
 kang kok ujung
lamun sira manêmbah sêpi
manêmbah wangwung towang
kaglewan kawruhmu
dudu jêro dudu jaba
yèn mêngkono  sira gandhuli
mamuji tanpa karya

yèn Jumuwah sira malbèng masjit
sujut muji sajatining Allah
apa nèng jro masjit ênggone
lah wêcakna putrèngsun
tanjakênaingkang patitis
yèn wus trang titi nyata
ramanta miturut
umanjing agama Islam
balih amung mirang-miring tanpa asil
hyun padhang têmah mamak

yèn sirarsa wruh agama mami
Buda kang wus kanggo kuna-kuna
thole patrape mangkene
basa Krêsna lan Wisnu
lwirnya Krêsna irêng kakiki
karêm ing 
iku  ingsun
sirna katunu dahana
basa Wisnu thole rasa kang sêjati
ngugêmi Sang Yyang Krêsna

dene ingkang ngrasa Yyang Pramèsthi
guruning manusa saha daya
angên-angên kanyatane
de kêmbang trate wulung
mêksih ana 
 sêbut Sang Yang Wênang
wêning têgêsipun
iku eling kene kana
têmbe muksya rahsa  dadya eling
manjing sakarsa-karsa

kasênêngan karsaning Yyang êning
tumanggal nuksma ring naranata
sayugya manjing rasane
jumnêng pribadi kulup
mungguh napas kita ing benjing
aran Sewanda Kala
yeka praptèng puput
mahya ngêbêki bawana
mulih marang asalnya ing nguni-uni
kusus kawruhing Buda

bisa ringkês pan narima galih
ala bêcik yèn ati narima
iku aran kawruh gêdhe
nadyan wong blilu cubluk
yèn wus mathêp ciptaning budi
budi angên-angênnya
pratôndha wus rujuk
lan guruning jroning jiwa
marma gama thole tan kêna pinardi
sasênêngan pribadya

mung kotamane wong cêgah juti
pra durta pantês atuk pidana
rèh mêmalaning wong akèh
de manêmbah Yyang Agung
nora kêna kaki pinêrdi
iku agama Buda
seje agamamu
bujuk-bujuk ngerang-erang
ngiming-iming mêmingin marang wong pingging
mêtu wuduk rasulan

ngaku-aku agama sinêlir
ngunggulakên utusaning Allah
kowe nora wruh jèrènge
mujijat sulap palsu
suprandene sira tan uning
ngêndi ana wong bisa
mabur tanpa wulu
ngaku mring Mêkah sadhela
sêjatine wong goroh angathik-athik
sêmana sang dipatya

arda ngungun majêng èsmu tangis
mirêng wêdhare rama narendra
jroning tyas saklangkung gawok
sang dipati mangungun
nulya munjuk jêng rama aji
lêrês sêbda panduka
lamun parêng prabu
amba nèng ngriki kiwala
botên nêja wangsul mring Dêmak nagari
rèh rêmên gami Buda

langkung ringkês gampil inggal tampi
gami Arab nglamtur ngayawora
puwara tanpa wêkase
de kang amba kèn mantuk
dhatêng Dêmak pun kakang Kyai
Agêng Gêtaspandhawa
kagyat jêng sinuwun
hèh thole aja mangkana
tutugêna wibawambawani santri
kaki wêruhanira

ana jôngka wirayat kang gaib
para rêsi dyija kang bijagsa
kraton Majapait têmbe
gêmpur dening sirèku
kang ngrêbasèng pura pra santri
era-eru puyêngan
salin gama rasul
nanging Budane tan ilang
malah kisruh rusuh tataning nagari
pandoning suksma purba

wus mangkono datan kêna mungkir
wong Jawa Budane padha suda
gama Arab nora enjoh
akèh durta silayu
culikarda wit kirdhèng bumi
ing benjang pôncakara
sira lawan ingsun
manira kasor mangendra
sira ingkang sumulih jumênêng aji
wahyaning wahyu kobra

mung wêlingku marang sira kaki
trah tumêrah saturun manira
êndi kang jumênêng katong
mêngku tanah Jawa gung
wanti-wanti yya dadi santri
tan dumèh padha Islam
ratu tan pikantuk
adad santri kurang tata
titi sirna duga prayogane mlêncing
saru mêngku nagara

brôngta ingsun tanya malih
mring sira hyun prastawa trang
Islam kapriye têgêse
saklat apa jarwanira
gampang yèn wus têtela
ngong manut mring agamamu
kabèh wong ing Majalêngka

gêdhecilik jalu èstri
truna wrêda mangsuk Islam
yèn sun wus priksa dununge
manêmbah radyan dipatya
pradikanirèng Islam
salamêt jarwa rahayu
tan wontên kara punapa

têgêsnya salat dewaji
jawènipun makna rahmat
inggih sênêng lan parênge
gumujêng narendra tama
mung mêngkono artinya
êndi wong nora rahayu
apa dudu jênêng Islam

môngka sarupaning urip
mêsthi rahayu ngumurnya
tan ngêmungkên Islam bae
lan malih têgêsing salat
mung sênêng pêparêngan
cok mangkono sutaningsun
dadi sangsaya nglêmpara

kabèh sêjatining urip
mêsthi ngupa kasênêngan
gêdhe cilik sakmurwate
sugih mêskin sakadarnya
sabab apa de sira
nêmbah salat marang suwung
marêp ngulon ana apa

apa kulon ênggon Gusti
lah rupane kaya apa
yèn wêruh jarwa jatine
apa bisa wèh widada
tuwin awèh barana
lawan awèh pangan kulup
môngka ngong sawang sun praksa

wong Islam akèh kang sakit
ingkang pralaya ya kathah
sêdene kang nora darbe
padha nandhang kamlaratan
yèn arsa warêk nêdha
kudu rosa macul mluku
nora nana bedanira

lara sêbutnya ngraritih
lailaha hailêllah
yèn durung ilang larane
uga mêksih gêlangsaran
padha bae lan ingwang
si tumraptèng ngarsèngsun
nora mabur têmah kirdha

dene mungguh para wali
bisa mring Mêkah sadhela
jatine angên-angêne
aja kang Mêkah Madinah
lamun dayaning karsa
bumi pitu langit pitu
sakêdhèp sun bisa ngambah

rèh tyasmu sadarpa pingging
panyana panyakra tanpa
mêmpêng nganggêp ujar palson
tandhane sira tan bisa
brene bae rêkasa
nganggo nginêp nèng dêlanggung
dene tan mabur kewala

sira praptèng Majapait
sêmune katara sayah
kêna ngapa dene kowe
nora jaluk marang Allah
tuwin mring rasullolah
bênêre sira wus mlêbu
gama Islam tinulungan

lan manèh sakèhing wali
padha mubêng tanah Jawa
butas wetan butas kulon
apa sababe tan prapta
mring nagri Majalêngka
ewuh rèh jroning praja gung
kèh bijagsa nawung kridha

kang titi waskithèng budi
kudu prastawa satmata
têmên goroh mêsthi katon
kene tan kurang yanjana
digbya atiati nirmala
tamtu palsune kadulu
marma pra wali tan prapta

seje wong desa kang pinggir
pasisir kulon lor wetan
kèh ati têrbèbès bodho
uripe durung prasaja
ana sulap lyih gila
marma dèn salini masut
agama kang siya-siya

lan malih daliyêg kaki
tatkalane jaman kuna
Buda nêmbah ring dewane
bumi gung langit wus ana
wulan surya tranggana
gunung-gunung ting janggunuk
sun anggêp gawean dewa

wangsul sira lan pra wali
nganggêp gaweane Alah
bumi langit isih kiye
yèn mangkono dhisik dewa
thole lan Allahira
dadi Allah iku nunut
nèng kene gumlaring dunya

kapriye nyawa sirèki
digbya trahing wataradya
rêbêsing madu kinaot
pagene budimu cingkrang
tanpa duga wantara
laju kèlu ila-ilu
Buda desa tanpa sastra

wêruh lèhmu pating jrêngking
pating dlajig pating krêmbyak
tata barêng marêp ngulon
gumun para Buda desa
seje Buda sarjana
wruh salatmu anggêguyu
mung batin datan kawahya

kaya lakune wong santri
pamrih kêndhurine kathah
mila nistha salamine
seje para êmpujangga
mênêng sêmbahing puja
antêng jatine manêkung
nora samar Yyang Triyatra

Yyang Jagat Pratingkah uning
sadene Suksma Kawêkas
bènèh santri kaya kowe
yèn sêmbahyang pating srakat
ting jrêlih pating krêmbyah
rèh Allahne nora krungu
yèn tan sêru têmah tuna

santri yu tamèng dumadi
dhasar trahing danisyara
tanpa ingan sêmbahyange
kobênge cipta têtanya
ring rêsi dyijawara
yèn wulange nora rujuk
lan jroning cipta tan arsa

gêlêm têtakon wong wêgig
nanging nora sah dêduga
wantara jroning batine
marma ewuh wong têtanya
angèl yèn tinakenan
kudu sarjanèng pangawruh
mangkono trahing satriya

yèn wong santri lir sirèki
gêlêm têtakon wong limpat
nanging tyasmu gawa bodho
barêng dituturi nrima
rèh kowe cilik mula
kumpul lan wong mêndêm kulhu
dadi jaba jêro tanpa

Allahmu nora nèng jisim
nora dumunung nèng jaba
jroning bumi langit kathong
tansah kok pêpuja asma
dadi mangran suwara
kumandhang kang tanpa wujut
sira puji sabên dina

dening cêgahing pakarti
kaya ta wong mangan bathang
asu babi iwak cèlèng
iku dudu cacêgahan
yèn Pangran tar kalilan
mangan cèlèng babi asu
tamtu sirna sangking jagat

de karame Buda kaki
nora luwih mung klakuan
ingkang tan pantês wong akèh
kaya ta ambêg duskarta
mamèt bandhane liya
ingkang nora srana têmbung
ratu kang wajip midana

wangsul sira bangêt ngèsthi
rintên ratri munggah syarga
syarga iku ngêndi gone
mara thole duduhêna
ingkang katon satmata
aja mirang-miring ngawur
kuwur anggêpe sarjana

santri akèh tuna budi
budine nurut carita
kang nora nana yektine
yèn hyun wruh sêmaya benjang
bênêr luput tan wikan
nora luwih sira amung
ring masjit padha sêmbahyang

salatmu nganggo sêsuci
sarana nganggo ngêngumbah
ring pôncadriyamu kabèh
nanging jroning wêtêngira
tai uyuh durung sah
paran pangumbahnya kulup
rarêgêt kang nèng jro badan

pangakumu maha sukci
kinasihan marang Allah
priye Allah sutrisnane
ênggone bae tan wikan
wujude nora pirsa
jaba dudu jêro dudu
kana kene nora nana

kowe ngaku dikasihi
gama Islam luwih têrang
kaya priye katrangane
wong mangeran ring kumandhang
êmbuhnya tambuh sunya
seje lawan agamaku
gampang ringkês têrang cêtha

wong urip tan bisa sukci
rarêgêt kang luwih ganal
kulit daging gêtih basok
têtela rêgêt kiwala
rumakêt barang ala
iya iki raganingsun
nanging kang sukci jro ana

wujut lanang luwih gaib
barang karsa tantra môngsa
arda mokal budayane
yeka pangrane wong Buda
ringkês dadya samrica
yèn ginêlar jagat kêmput
kèbêkan bumi ngakasa

môngka sira tan ngawruhi
kang kasêbut Yyang Triyatra
ing jagat tan ana roro
ingkang karya surya côndra
sudama cakrawala
angin laut gunung-gunung
akèh titahing bathara

tuhu widagda gunasti
sêdya sukartyèng bawana
atas sôngka kawulane
manuksmèng widi widada
dadya Gusti kawula
tur mêngku antaya mangun
bawa mijang pôncadriya

sulaya lan bôngsa santri
pangerane nama Allah
kang nora jaba nora jro
jroning bumi kasa sonya
kang kacakrèng wardaya
mênêng dudu mosik dudu
yah êndi sun hyun prastawa

umatur radyan dipati
adhuh dewajining jagat
kawula dèrèng wêspaos
rèhning pêmacuh pêpacak
manuksma karam mutlak
sintên kang nêdya wruh kuwur
makatên cêgahing sarak

botên langkung siyang ratri
mung kinèn makbut manêmbah
junjung Allah kamulyane
kinawasèng jagat raya
pinuji pujyèng asma
nanging musamanira mbuh
lêrês sabda dalêm rama

wong Islam mangeran sêpi
mangku cipta supayana
ana tan kacakrèng jêro
myang jaba ing pundi tanpa
kilap guru kawula
wali songa kang wus mashur
imam bijagsa ing Jawa

kang sayugya dèn tut wuri
wêwarah mirit manêmbah
mèstukara pakartine
narik Slam agama mulya
mahyèng basamba tômpa
pituduh sapakon mèstu
miturut agama toma

mênggah nyataning sipating
kula mêksih kakirangan
wantawis amba ing têmbe
winruhkên wujut dad mutlak
kang tanpa ngalam sabab
dunung sasananing rabul
kang tansah kacakrabawa

mèsêm ngandika nêrpati
o lah sutaningsun nyawa
dene bodho têmên kowe
salin gama nora pana
buda-budimu sirna
paran mangayu kayungyun
wong nêmbah sonya nglêmpara

wis mangkono bae kaki
coba kabèh wali sanga
ngong puriha babarake
lambang cangkrimaning Buda
cacah limang prakara
yèn sayêkti bisa ngêcup
lagya padha kawruh Buda

mangkono sabdèng sri nata
sawiji kinèn ngêcupi
pangumbahing pôncadrida
sêka banyu ingkang ngêndi
wangsul sucining budi
banyu apa sing go masuh
lamun jatining Buda
budi rarêgêding bumi
badan wadhag bêrsih sukci tela-tela

yèn rêgêt rumakêt ôngga
rèh mituhu dhawuh ati
priksanên jroning panjara
pirang-pirang para maling
pinidan nèng narpati
siksa katrap saka kukum
awit prentahing manah
badan mung darma nglakoni
lah kapriye pangumbahnya ati ala

mabarang klakuaning wran
juti duskêrtatyèng bumi
atas dhawuhing wardaya
dene kok badan sinuci
bênêre kyai budi
kang winasuh srana sabun
wangsul santri drubiksa
mung badane dèn paèsi
bêbengesan supaya wêruh ing liyan

kang kaping pindho cangkriman
aturêna mring pra wali
wong Buda kawak kumawak
tur kang durjanambêg juti
yèn nedra lawan wali
yêkti padha bae nglêmpus
sirna budayèng akal
ngorok sêngguran tanpeling
nadyan naranata lan pangayah padha

ilang kanarendranira
sêdene garwatma rukmi
barana mayuta sirna
luwih manèh jiwangga nis
tan kakung datan èstri
sanadyan pangeran suwung
lah iku sabab apa
ngèlmu pirang-pirang gusis
aturêna mring gurumu walisonga

cangkriman kang kaping tiga
wong manêmbah mring Yyang Widi
kaya ta salat sêmbahyang
sabên Jumuwah ring masjit
luwih manèh yèn ari
rina wêngi limang wêktu
dhikiran papujian
iku sapa ingkang tampi
yèn katampan kapriye panrimanira

kang kamping catur pralambang
kabèh manungsa kang urip
ana wujut jêro jaba
kang jro dèn wastani budi
angên-angên lan ati
kêlamun manungsa layu
budinya apa lunga
manawa ngendra mring ngêndi
jroning badan ana ngêndi pêrnahira

sipat wujutnya lir paran
de yèn urip lintang yêkti
gunarda barang nglêngkara
barêng ocat dadi jisim
badan bosok wor bumi
ana jisim kang katunu
mring ngêndi paranira
ngong pêsthèkkên para wali
kang sayugya abatang iki sasmit

cangkriman kang kaping lima
kabèh salire agami
Cina Wlanda Buda Islam
atuk gêganjaran ngakir
suwarga nraka manggih
kaduwe klakuan bagus
yèn ala atuk siksa
yèn yêkti atuk syarga di
wangsul badan kèri sapa ingkang tômpa

raga bosok wor pratala
lah sapa ingkang nampani
kêlaran lan kanikmatan
apa ta rahsa kanang nis
tômpa ganjaran ngakir
mangka rahsa sipat kudus
mèstu rèh badan wadhag
kanut susawaning jisim
Natapraja matur ring rama sandika

manawi parêng karsendra
amba nuwun mundur sangking
ngarsa dalêm sri bathara
yun marang Dêmak sêmangkin
ambawani pra santri
kang sampun klajêng mituhu
ing rèh agami Islam
sa pamasa wus ngidèni
sigra mundur lawan Ki Gêtaspandhawa

datan dangu anèng marga
karweka sampun lêstari
Narapraja ing Bintara
ingkang sangking Majapait
mundhi lambang narpati
cangkriman badhe kaatur
mring jêng wali sasonga
kapanujon para wali
myang ngulama kang sami bakda jêmaat

lênggah nèng srambi satata
tumulya radyan dipati
matur Jêng Sèh Maolana
lan para kutup sakalir
sang dipati turnya ris
kawulu sampun mituhu
sowan mring Majalêngka
jumujug jêng rama aji
amba turi umanjing agama Islam

rèh sampun kathah tyang Buda
kang ngalap malbèng agami
Islam manut rasullolah
sri narendra mèsêm sarwi
ngandika arum manis
sarta angsung suka sokur
ananging kang sarira
nata sadarpa tan apti
rèh lakuning agama taknê pinêksa

mangkana sabdèng sang nata
sawiji kinèn ngêcupi
pangumbahing pôncadriya
sôngka banyu ingkang ngêndi
wangsul sucining budi
banyu apa sing go masuh
lamun jatining Buda
budi rarêgêding bumi
badan wadhag bêrsih suci tela-tela

yèn sagêt rumakêt angga
rèh mituhu dhawuh ati
priksanên jroning panjara
pira-pira para maling
pinidanèng narpati
siksa katrap sôngka kukum
awi prentahing manah
badan mung darma nglakoni
lah kapriye pangumbahing ati ala

mabarang klakuaning wran
juti duskêrtartèng bumi
atas dhawuhing wardaya
dene kok badan sinuci
bênêre kyai budi
kang winasuh srana sabun
wangsul santri drubiksa
mung badane dèn paèsi
bêbengesan supaya kawruh ing layan

kang kaping pindho cangkriman
aturêna para wali
wong Buda kawak-kumawak
tur kang durjonambêg juti
yèn nedra lawan wali
yêkti padha bae nglêmpus
sirna budayèng akal
ngorok sêngguran tanpeling
nadyan para nata lan pangayah padha

ilang kanaredranira
sêdene garwatma rukmi
barana mayuta sirna
luwih manèh jiwangga nis
tan kakung datan èstri
sanadyan pangeran suwung
lah iku sabab apa
ngèlmu pira-pira gusis
aturêna mring gurumu wali sanga

cangkriman kang kaping tiga
wong manêmbah ring Yyang Widi
kaya ta salat sêmbahyang
sabên Jumuwah ring mamasjit
luwih manèh yèn ari
rina wêngi limang wêktu
dikiran papujian
iku sapa ingkang tampi
yèn katampan kapriye manrimanira

kang kaping catur pralambang
kabèh manungsa kang urip
ana wujut jêro jaba
kang jro dèn wastani budi
angên-angên myang ati
kalamun manungsa layu
budi apa ta lunga
manawa ngendra mring ngêndi
jroning badan ana ngêndi pêrnahira

sipat wujutnya lir paran
de yèn urip klintang yêkti
gunarda barang nglêngkara
barêng ocat dadi jisim
badan bosok wor bumi
ana jisim kang katunu
ring ngendi paranira
ngong pêsthèkkên para wali
kang sayugya abatang iki sasmita

cangkriman kang kaping lima
kabèh saliring agami
Cina Wlônda Buda Islam
atuk gêganjaran ngakir
suwarga nraka manggih
kaduwe klakuan bagus
yèn ala atuk sigsa
yèn yukti atuk syarga di
wangsul badan kèri sapa ingkang tômpa

raga bosok wor pratala
lah sapa ingkang nampani
kalaran myang kanikmatan
apa ta rahsa kanang nis
tômpa ganjaran ngakir
môngka rahsa sipat kudus
mèstu rèh badan wadhag
kanut suhsawaning jisim
Natapraja matur ing rama sandika

lajêng mundhut priksa kula
patrap manembah lan puji
amba umatur prasaja
lyir jarwanya kitap sitin
pêpathokaning gami
narendra tansah gumuyu
kagalih kirang têrang
rèh panganggêp mirang-miring
asma Allah botên jêro botên jaba

mboya kôntha mboya warna
lajêng nata sung sajarwi
silane agami Buda
ingkang sampu dèn lampahi
wit kina praptèng mangkin
mila panganggêpnya kukuh
dupyamba kandhap cêtha
kawula kagalih pingging
awusana paring lambang gangsal warna

kinèn ngêcup wali sanga
lamun bangkit narbukani
sasminta gangsal punika
mêksih sami lan sang aji
nulya Jêng Sunan Kali
angandika manis arum
hèh jêbèng lairêna
pra wali kabèh mênawi
ana ingkang wignya narbuka cangkriman

pra wali guyup abuka
sigra rahadyan dipati
matur makatên kang lambang
bab sajuga wong sêsuci
mèt srana banyu mili
pôncadriya kang winasuh
wangsul pangumbah manah
toya punapa kinardi
môngka jroning janma rêrêgêt kiwala

bab kaping kalih cangkriman
kinèn nrangkên kang patitis
Buda Islam lamun nedra
sami ugi mboya eling
sêdene para wali
kêlamun sare ngalêmpus
tan beda jalma kopra
luwih manèh narapati
yèn manedra padha lawan narakarya

rajabrana botên wikan
garwa putra boya uning
sêdene ôngga priyôngga
datan kakung tan pawèstri
kinèn jawab kang muksis
sabab punapa puniku
ingrèh dayaning nedra
sirna ngakalnya wong urip
ngèlmu-ngèlmu subrastha datanpa sisya

pasal cangkriman tri warna
wong manêmbah siyang ratri
salat sêmbahyang mêmuja
sintên ingkang anampèni
lêrês lêpating puji
nyang katrima botênipun
kadospundi têgêsnya
de wontên sajroning masjit
lah punapa Allah nèng ngriku gènira

pasal kang kaping sêkawan
sajroning manungsa urip
sipat kêkalih jro jaba
kados angên-angên budi
kalamun têmbe mati
dhatêng pundi kesahipun
rèh badan dadya kisma
mokal yèn dumunung jisim
punapa ta malbèng jagat malbèng kasa

cangkriman kang kaping gangsal
sadaya atas agami
Cina Wlônda Buda Islam
ginatungan nraka syargi
ngakir sintên kang tampi
rèh badan wadhah wus lêbur
bosok dadya pratala
punapa rahsa ingkang nis
rèhning rahsa sipat anyar mêsthi sirna

mung makatên rama nata
karsanya kinèn ngêcupi
gumyak sagung wali songa
kodhênging cipta sayêkti
jêntung ngungun ing galih
wahyèng cangkriman manglangut
nyiptardak tan kawawa
kanang pralambang nguculi
tri padurat mênêng mosik kang wardaya

ngandika Sèh Maulana
hèh wruhanta sang dipati
cangkriman limang prakara
kang wus katur para wali
ewuh yèn dèn uculi
sênadyan kabuka sun cul
tarêcêp kang kacakan
nanging ramanta tan apti
manjing Islam têmah Budane tan ilang

tur ngrusak masjit ing Dêmak
kang wus blantu para wali
sênadyan dadya warana
ing khakekat kang kakiki
kanjêng sri narapati
mundhut pababaring sintru
sayêkti nora kêna
sun uga saguh ngêcupi
nanging lamun kêrsa manjing gami Islam

yèn tan arsa paran karya
klorehan têmah dêrmimil
wahyèng wuwus tanpa guna
cangkrimane rare alit
sayêkti dudu wali
pralambang mangkono bingung
yèn wali ulul ngèlma
gunardika ngatas kawrin
mboya ewuh pabatang pabekasira

larabe agama Buda
kang mangsup kamulyan pati
kongsi trus marang wêkasan
wali sayêkti mangêrti
anggulung-gulung gilig
anjèrèng mangungkut putus
tatas pangudi pana
pramanêm urip prapati
wus pratignya cukup paraning pralaya

ing kana kene wus kêna
anggulung gêlaring bumi
sonya ana datan samar
pabudining rahsa jati
kumpul pêncarnya ugi
pabuwang pangukut jumbuh
tanbuh gusti kawula
pramana gusti lan abdi
wahyèng budi manjing pramona nirmala

srengat tarekat makripat
kakekate dèn lakoni
wali yu tamèng sasama
ngungkuli janma kang lêwih
de ngadêgakên masjit
ing Dêmak kinarya sintru
wong nêmbah marang Allah
sarana asma nyukupi
wong tan nêmbah marang Allah tan dadya pa

cangkrimane ramanira
tangkon pangumbahing budi
lah ta iku luwih gampang
pamasuhnya padha budi
nora sarana warih
banyu budi wastanipun
de têtanya wong Buda
lan wong Islam lamun guling
padha bae ramanta takon sababnya

iku jaman panglêburan
kêna dèn arani pati
dudu jamaning agama
padha bae lawan aji
kabèh kawruh sajati
panggonane durung wêruh
babe kang ngajak nedra
sadurunge wus kaèksi
iya iku bedane wali lan Buda

pambatang cangkriman tiga
wran salat sapa kang tampi
jêbèng ingkang akon salat
puniku ingkang nampani
nora katrima uwis
kêtrima sôngka kang dhawuh
pasêmon kang kaping pat
lungane ngên-angên budi
iya marang sangkane têka ing kona

ping lima patakon nata
ganjaran nraka sawargi
sapa ingkang bakal tômpa
nora luwih ingkang kardi
ananing nraka syargi
awit sangking ciptèng kalbu
ati kang tômpa siksa
suwarga bakal namani
syarga nraka sôngka ananing agama

pangkur hèh radyan dipatya
puluh-puluh wus karsaning Suksma Di
ramanta ingkêng sinuwun
tan arsa manjing Islam
mung kinarya pêpeka jatine mingkuh
maksih kêkah nama Buda
kang arda manêmbah budi

budi dan anggêp Hyang Sukma
ingkang mêksih suka bungah prihatin
tur kênèng edan lan bingung
lali turu wajibnya
yèn wong Buda ingaran Bêthara Guru
sejene lan gama Islam
wis nrang moha ki dipati

dene patakèning nata
limang pasal wis nora diwangsuli
umatur mring Majalangu
nêngna ganti cinitra
Sang Dipati Wilatikta sampun layu
Supa gumanti wibawa
nèng Tuban têtêp mandhiri

wuwusên pinurwèng gita
kadya sarêng gancaring Majapait
warnanên ingkang sinuwun
tampi sasmitèng dewa
mawantara nèng dirgantara manguwuh
hèh nata ing Majalêngka
yèn sira arsa basuki

sagotrah garwa sutanta
ngupoyoa srana sarat kang bêcik
kêris siji dhapur sèwu
tamtu trahira benjang
datan pêgat manêkêm tanah Jawa gung
sangking katga dhapur sasra
dadya pusakèng narpati

kèndêl syaraning wirayat
sri narendra sru mangungun ing galih
samana wanci wus surub
ratri kagagas-gagas
enjing nuju ing dina Suma sang prabu
nèng bale sanaparasdya
pêpak pra punggawa nangkil

Kyana Patih Gajahmada
pra bupati arya panèwu mantri
narapraja naradhusun
nata dhawuh byawara
sapa bisa karya kêris dhapur sèwu
kang cocok ing sêsmitèng Yyang
sun ganjar lungguh bopati

pandhe kriya wuru rukma
kartahita samahita praja di
tanuhita lan pra buyut
cantrik cèkèl puthutan
nadyan ambêt-ambêt ubon-ubon gunung
bisa karya kris sajuga
kang dhapur sasra atuk sih

sadaya kanang sumewa
botên wontên sajuga nyandikani
dangu antaraning dhawuh
narendra marudasta
wadananing êmpu kêkalih tumênggung
Supagati Supadriya
dinuking nayana tampi

marêk byantara wor kisma
manrah griwa pagasing lungaya di
mangkana adika prabu
yya maras tyas sumêlang
sira karo mahyota midrawèng lêmbur
pandhe-pandhe klupukêna
sapa kang yugya nampuni

kêris siji dhapur sasra
munjuk nuwun sandika mèstu karsi
awit wus kalilan laju
sang nata gya bubaran
kawarnaa ki tumênggung jajah dhusun
Supagati ngidul ngetan
Supadriya ngulon prapti

ajujug wismaning putra
kitha Tuban yun panggih kanang siwi
Ki Supa pinuju suwung
wus sawarsa mangendra
mèstu kanjêng sun ing sapurugipun
Ki Supadriya mung panggya
ring wayah Ki Supasiwi

Ki Nom têngran sangking uwa
wali lêwih jajuluk Sunan Kali
Ki Supadriya Tumênggung
sadarpa tyasnya cuwa
sang tênaya kang katuju têmah suwung
bagya mung panggih si waya
Kyai Nom samya basuki

Ki Nom sawusing jinarwa
yèn ingkang mbah Majapait têtuwi
Ki Supadriya Tumênggung
Ki Nom ngrangkul sakala
sarwi muwu mbah mring ngêndi kirdhamu
panyakramba na sukarya
karsaning nata wigati

kang mbah kagyat wruh wicara-
ning si waya yayah manarik galih
bênêr pangiranta kulup
sun dinutèng narendra
kinèn ngupa pandhe wêsi ingkang baut
karya katga dhapur sasra
natarsa ganjar lêlinggih

Kyai Nom tanggap ing sabda
ingsun saguh unjukna sri bopati
kêris siji dhapur sèwu
ngungun Ki Supadriya
ciptaning tyas apa dewa nuksmèng tutuk
lah payo gèr ingsun gawa
sowan jêng sri narapati

tandya pamit ibonira
wus kaparêng rèh tanpa sumlang galih
dene ta kang mbah ingênut
tandya bidhal saksana
datan lami ing Majapait hyun rawuh
jlog sing kuda malbèng wisma
enjing sumaos narpati

Ki Supagati wus prapta
ugi seba nanging tan atuk kardi
de Supadriya Tumênggung
gya munjuk jêng pamasa
cabar tiwas lampah kawula sang prabu
yun panggih di dalêm Supa
ing Tuban wisnya sêpi


kesahnya sampun sawarsa
botên têrang ingkang sinadyèng galih
namung sutanira jalu
Ki Nom panêngranira
sing padugi lagya ngumur sanga taun
lancang ngamadakèng sêbda
kilap dora kilap yêkti


nyagahi kawêkèn amba
kadya dede wicantênnya pribadi
manawi dewa sumusup
Ki Nom sumagah karsa
karsèng nata katga juga dhapur sèwu
punika ponang kunthara
Aji Dipa gêdhêg mèksi


hèh sira anake Supa
aran Ki Nom kang saguh gawe kêris
wujut siji dhapur sèwu
Ki Nom umatur iya
nanging lamun sun ingkang wiyasa dhuwung
tan bangkit yèn anèng dharat
ngong jaluk malbèng jêladri


rèh kris kang mêngkono lôngka
kaya priye gon ingsun nêpa mirip
kudu munajat Yyang Agung
ngêningkên cipta maya
mlêng sukarsa sang nata umyarsa ngungun
hèh Ki Nom sun sarah sira
gya ngandika marang patih


ngong mundhut bopati papat
sak mantrine panêkar anuguri
mring Ki Nom kang wus sumaguh
karya kris nèng samodra
utarane kitha Garêsik mêmatut
waja wêsi pêpilihan


pamor-pamor glis rumati


bidhal tantara ing marga
praptèng Gêrsik têpining jalanidi
gêgisik tuguran umyung
Ki Nom manyandhak waja
wêsi pamor binêkta lumêbèng ranu
dangu ing antaranira
nanghênta ingkang kawarni


kadi sarêng lêlampahan
Kyai Supa kang antuk wisudhèng sih
sampeyan dalêm sinuwun
Siyunglangut Blambangan
Kyai Pitrang derandhap kang wus kajunjung
jêjuluk Pangeran Sêndhang
Sidayu wus kocap nguni


sadangune jumnêng pangran
nèng Sidayu tansah dènnya karya kris
mawa ganjaran mas catur
rinênggèng kara patra
anocoki kang sarira atuk payung
ginajar asma pangeran
marma karya kris rinukmi


anèng Sidayu wus lama
datan ketang wiryaning widaya di
èngêt kris kang nèng jro ranu
Kyagêng Sangklat pusaka
sru kumêlap jro driya gragap kumêpyur
mila kang kris tangguh sêndhang
kêlap lintah gônjanèki


yèn Sidayu pamor ngêbat
rèh sumba bang pamornya Supa eling
Kyai Sangklat ingkang dèn kum
kêrasa ngraras driya
tur katuju garwa bobot pitung tèngsu
adrêng wit parbawèng katga
pangeran pamit ring syami


ingimur pinriyêmbada
manuhara wahyaning ling rum manis
dhuh yayi papujaningsun
kang tuhu sêtyèng priya
yèn kaparêng kita manira yun mantuk


têtuwi atmajanira
mboya suwe nuli bali


amung wêlingku mring sira
lamun atuk idining dewa luwih
yèn mahya tutanta besuk
basukyarja widadada
lamun priya yayi sun wèhi jajuluk
Jaka Sura ngong têtinggal
kalih dasa calon kêris


dene yèn èstri kang jabang
sakarsanta dènira sung kêkasih
sampun tampi wêlingipun
wanci surup yyang arka
sang pangeran pribadi sangking Sidayu
bidhal ciptaning wardaya
yun mring Blambangan ngampiri


kyagêng pusakaning jagat
sêsingidan tan watên janma uning
praptèng narmada salulup
jêng kyai wus kapanggya
gya binutêl ing upih kinarya kalung
wus lêpas kirdhanya prapta
Surabaya mirêng warti


ana pandhe mingsih bocah
aran Ki Nom pandhe madyèng jêladri
wus sapta ri durung mêtu
pra bopati tuguran
Pangran Sêndhang kagyat manggraitèng kalbu
yun uning yakining kabar
warnanên Jêng Sunan Kali


kang titi waskithèng lêmbat
wruh pulunan Ki Nom nandhang prihatin
karya kris nèng madyèng laut
pandhe ububan grana
kang kinarya palu sikut paron dhêngkul
pamor wêsi waja musna
kapalu sikut sirna ting


wisi waja tanpa sisya
nyandhak pusa amilih-milih gusis
kalah kuwat lawan dhêngkul
Ki Nom kawêkèn driya
awit sangking tan dadya budayanipun


gya Jêng Sunan Kalijaga
malbèng samodra yun panggih


tan na sajuga wong wikan
dupi prapta dhasar samodra jawil
ring plunan ngandika arum
hèh Ki Nom paranbaya
nèng samodra apa karyanya sutèngsun
Kyai Nom sajar prasaja
purwa madya wusananting


ngandika Sinuwun Jaga
wruhanamu kartinta boya dadi
wêsi jaga sirna larut
wus pira-pira brastha
kalah digbya kalawan sikut jêngkumu
coba sun paringi tosan
asal saka insan kamil


lah nya iki calonana
de polane mêngko kulup sun ngambil
sunan mêsat plas tan kadlu
panggya lan Pangran Sêndhang
ingkang lagya wisata nulya kapêthuk
lan Sinuwun Kalijaga
Pangran Sêndhang angabêkti


rum ngandika Jêng Malaya
hèh Ki Supa kita sung wruh kakiki
atmanta Ki Nom kumêthus
saguh mring Brawijaya
karya kêris siji ingkang dhapur sèwu
kinarya srana prajarja
wêkasane tanpa dadi


wêsi pira-pira sirna
yèn tan ingsun tulungi paran marmi
tur isin mahyaning saguh
ingsun mau wus panggya
sun tinggali wêsi sôngka papujanku
êndi Jêng Kyai Sangkêlat
supaya dèn irib-irip


nulya ge sira muliha
aja dadak sira mampir mring

Gêrsik
nyidhata kene mangidul
Pangran Sêndhang sandika
Kyai Sangklat wus ingasta Si Sinuwun
Kalijaga sigra-sigra
kabêkta manjing udadi


panggih malih lan pulunan
kalêrêsan Ki Nom lagi nyaloni
sunan nêbda iki kulup
karyanên têpa tladha
dêdêgira agêng têlulas ingkang luk
nanging pasangana naga
sangking sosoran trus nginggil


yeka aran nagasasra
pradikane naga taksaka mandi
basa sasra jarwa sèwu
dadi katga sajuga
dhapur sèwu iya iki warnanipun
tantara dangu sêmana
nagasasra sampun dadi


wantu dadya gara-gara
sagara rob panas kèh iwak mati
sakèhing bupati tugur
myang sujanma sadaya
ingkang lumyat samya kagyat gêtun ngungun
prabawarda mawa wisa
sining samodra kèh lalis


Jêng Sunan Kali ngandika
hèh Ki Ênom rèhning kêris wus dadi
nuli mahyoa dèn gupuh
yya pisan pajar-pajar
lamun panggih ring kita nèng jroning ranu
Ki Nom umatur iya wa
tandya mêntas sangking warih


asta ngacung nyêpêng katga
surak gumruh bupati riya mantri
samana curiga sampun
winadhahan gêndhaga
sigra bubar bupati mantri gumrudug
marang nagri Majalêngka 


datan kawarna nèng margi


Mêgatruh
praptèng praja Wilatigta gya cumundhuk
byantarenirèng narpati
Ki Nom nyandhak gêndhaga wus
pribadi sarwa sinunggi
munggèng ngarsaning sang katong


gya ingasta gêndhaga binuka sampun
curiga liking-liling
nata umaksarda ngungun
rêspati pelag nyênêngi
prabu dèrèng nate tumon


a la gène warnaning kris luwih bagus
jêng pamasa wali-wali
dangu Ki Nom dera atuk
karya karananing dadi
Ki Nom gèdhèk sarwi joto


tan umatur minggu kewala tumukul
tandya jêng sri narapati
mundhut priksa pra tumênggung
sêkawan kang samya jagi
ing patrapira Supanom


pra bupati tur piksa têrang têrus
purwa madya wusananting
tuwin robing ponang laut
sebak wedang mina mati
tansah gagêtun sang katong


ancasing tyas sri narendra yun manayuh
ring sanggar pamlêngan ngèsthi
ngaturkên kris dhapur sèwu
mring dewa kang paring wangsit
tandya narendra ngêdhaton


mung sasmita wus bênêr ingku sang prabu
kang dadi srananing bumi
kêris siji dhapur sèwu
têmbe kagêm pra narpati
ing tanah Jawa mung roro


sôngka têngên Ki Sangkêlat wastanipun
kering Nagasasra 
- 171-
 iki
julukana sakarsamu
wus nir syaraning dewa di
sang nata tumêrah alon


dupyantara prapta ri Suma sang pabu
karsendra miyos tinangkil
biyada lagsma gumrudug
nèng sanaparasdya rukmi
patih punggawa sumaos


pêpak andhèr kadi ngadad lênggahipun
sang nata ngandika aris
patih wratakna dhawuhku
praja desa wana ardi
yèn ing mêngko karsaningong


wus têtela iki kris kang dhapur sèwu
ing mangke ingsun asmani
Ki Sagarawedang mungguh
awit prabawaning kêris
mahya wedang sagara rob


jarwèng dewa Nagasasra dhapuripun
lawan malih karsa mami
Ki Nom sun wisudhèng lungguh
karilan pangkat dipati
ing guling mandhirèng kono


sun paringi triman wanudya atmèngsun
sandika kiyai patih
gya ingundhangakên sampun
warata satanah Jawi
nata kondur angêdhaton


kanjêng ratu tandya rawati wus mêthuk
nèng wiwara môndragini
nahên patih pra tumênggung
bubar ingaturan mampir
marang kapatihan ngaso


yun anggusthi bawah mantu dalêm prabu
tata pranatan wus dadi
panggihnya datan cinatur
samana rêkyana patih
mancal donya praptèng layon


tanpa sakit jêjalaran wit 

 wus sêpuh
pandoning dewa tan gingsir
sang nata sadarpa ngungun
samana karsaning aji
nimbang patih kang gumantos


ciptèng nata tan ana ingkang panuju
munah ingêring nagari
kajawi sajuga amung
Tumênggung Daha Kadhiri
digbyambêg lukita kaot


duk samana tinimbalan wus cumundhuk
tampi dhawuhing narpati
winisudha dadya wêngku
warôngka pangkat dipati
nêdhêng dhasar prawira nom


wus lêstari dhawuh pangandika prabu
kalilan laju nggrênggani
matah ingêring karatun
laju têntrêm tata titi
ruwêt rusuh cipta bolong


kawarnaa Jêng Sun Kali tyasnyemut
dènira kanggenan Kyai
Sangkêlat pusakèng ratu
ing kalbu ngraos tan wajip
tindak ring Dêmak yun panggoh


lawan Radyan Dipati Bintara pangguh
jêng sunan ngandika aris
hèh jêbèng wêruhanamu
iki kris pusakèng bumi
ing têmbe papundhèn kraton


kang bawani bawana ing buwana gung
wahyèng wahyu kobra yakin
murwani Dêmak Sang Prabu
jêng radyan dipati tampi
sandika dadya pasêmon


wusnya sinung jêng sun pamitan sampun
karsa mlaya jajah bumi
sangking Dêmak ngulon ngidul
gantya kang pinurwèng kawi
tanah Baglèn ana uwong


taniyuta Cakrajaya wastanipun
dhukuh Bêdhug wetan kali
Bagawônta 

 pêrnahipun
pangupakartining urip
dèrès klapa sarwi sêndhon


wa pujian iya ora wuwusipun
mènèk midhun ora lali
iya ora sêbutipun
godhog kilang sru dêrmimil
iya ora tanpa pêdhot


lamènira wêntawis rongpuluh taun
rèrèn yèn turu lan bukti
saliyane bukti turu
datan kandhêg siyang ratri
warnanên wali kinaot


Sunan Kali ingkang midêr jajah gunung
manjing jurang têrjung sungil
kèh kalèn kalit tinurut
praptèng dhukuh Kêdhu mèksi
anèng janma dèrès elok


sru ngandika hèh janma sapa aranmu
de sadarpa ambêk tèki
munggah mudhun gawa bunbung
sun lumyat dèrès sirèki
kang tinanya matur alon


hèh kisanak dika têtanya maring sun
Cakrajaya têngran mami
pakarya pangupa idhup
dèrès klapa sontên enjing
siyang nadur tanêm tuwoh


kèndêl muwus iya ora pujènipun
jêng sunan ngandika aris
kisanak pujimu klèru
mbok coba nuruta mami
Alah Allah aja pêdhot


tandya mèstu Cakrajaya pujènipun
anut wulangnya Jêng Kali
Alah Alah datan katun
dupyantara pitung ari
kabuling pamuji kaot


dènnya nitis gula dadya rukma mancur
slawe tanggêp kagyat mèksi 


Cakrajaya arda ngungun
kabèh gula dadya rukmi
apa ucapku kang mados


ana ngêndi wonge kang awèh pitutur
sun ngupayane yèn panggih
saparane ngong hyun mèstu
sakala pangkat ngupadi
nèng pagêr wetan kapêrgok


Sunan Kali nguntara tan nolèh pungkur
Cakrajaya nguwuh jêlih
marudasta muwus sêru
kisanak dika andhêgi
sunan rèrèn janma dhodhok


sarwi matur sanak kawularsa tumut
sapurug dika mêkathik
rèh sadarpa yun kapecut
andika mulang duk nguni
muni Allah nora pêdhot


rintên dalu Allah Allah gèn ngong muwus
kula tutug sabta ari
kagyat amba klangkung jumbul
gêndhis samya dados rukmi
sêlawe tangkêp mancorong


kamigilan kawulemut kang sung tutur
kang karya gumlaring bumi
gya ngupadosi panuju
dika panggih wontên ngriki
sintên asmanta sayêktos


pundi wisma andika ingkang satuhu
kula nêdya mèstu karsi
jêng sunan ngandika arum
sira tanya aran mami
Sunan Mlaya de wismèngong


tanah Dêmak sêdyèngsun brene yun têmu
calon wali arda pingging
arsa kabuka tuk wahyu
mangke sirarsa mêkathik
tumutur sakredhaningong


nora kêna wit durung gêntur tapamu
apa kowe glêm

sêmadi
nglakonana tapa turu
yèn nyata têmên sirèki
anèng gunung ngrêngga kono


Ki Supagati wus prapta
ugi seba nanging tan atuk kardi
de Supadriya Tumênggung
gya munjuk jêng pamasa
cabar tiwas lampah kawula sang prabu
yun panggih di dalêm Supa
ing Tuban wisnya sêpi

kesahnya sampun sawarsa
botên têrang ingkang sinadyèng galih
namung sutanira jalu
Ki Nom panêngranira
sing padugi lagya ngumur sanga taun
lancang ngamadakèng sêbda
kilap dora kilap yêkti

nyagahi kawêkèn amba
kadya dede wicantênnya pribadi
manawi dewa sumusup
Ki Nom sumagah karsa
karsèng nata katga juga dhapur sèwu
punika ponang kunthara
Aji Dipa gêdhêg mèksi

hèh sira anake Supa
aran Ki Nom kang saguh gawe kêris
wujut siji dhapur sèwu
Ki Nom umatur iya
nanging lamun sun ingkang wiyasa dhuwung
tan bangkit yèn anèng dharat
ngong jaluk malbèng jêladri

rèh kris kang mêngkono lôngka
kaya priye gon ingsun nêpa mirip
kudu munajat Yyang Agung
ngêningkên cipta maya
mlêng sukarsa sang nata umyarsa ngungun
hèh Ki Nom sun sarah sira
gya ngandika marang patih

ngong mundhut bopati papat
sak mantrine panêkar anuguri
mring Ki Nom kang wus sumaguh
karya kris nèng samodra
utarane kitha Garêsik mêmatut
waja wêsi pêpilihan
pamor-pamor glis rumati

bidhal tantara ing marga
praptèng Gêrsik têpining jalanidi
gêgisik tuguran umyung
Ki Nom manyandhak waja
wêsi pamor binêkta lumêbèng ranu
dangu ing antaranira
nanghênta ingkang kawarni

kadi sarêng lêlampahan
Kyai Supa kang antuk wisudhèng sih
sampeyan dalêm sinuwun
Siyunglangut Blambangan
Kyai Pitrang derandhap kang wus kajunjung
jêjuluk Pangeran Sêndhang
Sidayu wus kocap nguni

sadangune jumnêng pangran
nèng Sidayu tansah dènnya karya kris
mawa ganjaran mas catur
rinênggèng kara patra
anocoki kang sarira atuk payung
ginajar asma pangeran
marma karya kris rinukmi

anèng Sidayu wus lama
datan ketang wiryaning widaya di
èngêt kris kang nèng jro ranu
Kyagêng Sangklat pusaka
sru kumêlap jro driya gragap kumêpyur
mila kang kris tangguh sêndhang
kêlap lintah gônjanèki

yèn Sidayu pamor ngêbat
rèh sumba bang pamornya Supa eling
Kyai Sangklat ingkang dèn kum
kêrasa ngraras driya
tur katuju garwa bobot pitung tèngsu
adrêng wit parbawèng katga
pangeran pamit ring syami

ingimur pinriyêmbada
manuhara wahyaning ling rum manis
dhuh yayi papujaningsun
kang tuhu sêtyèng priya
yèn kaparêng kita manira yun mantuk
têtuwi atmajanira
mboya suwe nuli bali

amung wêlingku mring sira
lamun atuk idining dewa luwih
yèn mahya tutanta besuk
basukyarja widadada
lamun priya yayi sun wèhi jajuluk
Jaka Sura ngong têtinggal
kalih dasa calon kêris

dene yèn èstri kang jabang
sakarsanta dènira sung kêkasih
sampun tampi wêlingipun
wanci surup yyang arka
sang pangeran pribadi sangking Sidayu
bidhal ciptaning wardaya
yun mring Blambangan ngampiri

kyagêng pusakaning jagat
sêsingidan tan watên janma uning
praptèng narmada salulup
jêng kyai wus kapanggya
gya binutêl ing upih kinarya kalung
wus lêpas kirdhanya prapta
Surabaya mirêng warti

ana pandhe mingsih bocah
aran Ki Nom pandhe madyèng jêladri
wus sapta ri durung mêtu
pra bopati tuguran
Pangran Sêndhang kagyat manggraitèng kalbu
yun uning yakining kabar
warnanên Jêng Sunan Kali

kang titi waskithèng lêmbat
wruh pulunan Ki Nom nandhang prihatin
karya kris nèng madyèng laut
pandhe ububan grana
kang kinarya palu sikut paron dhêngkul
pamor wêsi waja musna
kapalu sikut sirna ting

wisi waja tanpa sisya
nyandhak pusa amilih-milih gusis
kalah kuwat lawan dhêngkul
Ki Nom kawêkèn driya
awit sangking tan dadya budayanipun
gya Jêng Sunan Kalijaga
malbèng samodra yun panggih

tan na sajuga wong wikan
dupi prapta dhasar samodra jawil
ring plunan ngandika arum
hèh Ki Nom paranbaya
nèng samodra apa karyanya sutèngsun
Kyai Nom sajar prasaja
purwa madya wusananting

ngandika Sinuwun Jaga
wruhanamu kartinta boya dadi
wêsi jaga sirna larut
wus pira-pira brastha
kalah digbya kalawan sikut jêngkumu
coba sun paringi tosan
asal saka insan kamil

lah nya iki calonana
de polane mêngko kulup sun ngambil
sunan mêsat plas tan kadlu
panggya lan Pangran Sêndhang
ingkang lagya wisata nulya kapêthuk
lan Sinuwun Kalijaga
Pangran Sêndhang angabêkti

rum ngandika Jêng Malaya
hèh Ki Supa kita sung wruh kakiki
atmanta Ki Nom kumêthus
saguh mring Brawijaya
karya kêris siji ingkang dhapur sèwu
kinarya srana prajarja
wêkasane tanpa dadi

wêsi pira-pira sirna
yèn tan ingsun tulungi paran marmi
tur isin mahyaning saguh
ingsun mau wus panggya
sun tinggali wêsi sôngka papujanku
êndi Jêng Kyai Sangkêlat
supaya dèn irib-irip

nulya ge sira muliha
aja dadak sira mampir mringGêrsik
nyidhata kene mangidul
Pangran Sêndhang sandika
Kyai Sangklat wus ingasta Si Sinuwun
Kalijaga sigra-sigra
kabêkta manjing udadi

panggih malih lan pulunan
kalêrêsan Ki Nom lagi nyaloni
sunan nêbda iki kulup
karyanên têpa tladha
dêdêgira agêng têlulas ingkang luk
nanging pasangana naga
sangking sosoran trus nginggil

yeka aran nagasasra
pradikane naga taksaka mandi
basa sasra jarwa sèwu
dadi katga sajuga
dhapur sèwu iya iki warnanipun
tantara dangu sêmana
nagasasra sampun dadi

wantu dadya gara-gara
sagara rob panas kèh iwak mati
sakèhing bupati tugur
myang sujanma sadaya
ingkang lumyat samya kagyat gêtun ngungun
prabawarda mawa wisa
sining samodra kèh lalis

Jêng Sunan Kali ngandika
hèh Ki Ênom rèhning kêris wus dadi
nuli mahyoa dèn gupuh
yya pisan pajar-pajar
lamun panggih ring kita nèng jroning ranu
Ki Nom umatur iya wa
tandya mêntas sangking warih

asta ngacung nyêpêng katga
surak gumruh bupati riya mantri
samana curiga sampun
winadhahan gêndhaga
sigra bubar bupati mantri gumrudug
marang nagri Majalêngka
datan kawarna nèng margi

praptèng praja Wilatigta gya cumundhuk
byantarenirèng narpati
Ki Nom nyandhak gêndhaga wus
pribadi sarwa sinunggi
munggèng ngarsaning sang katong

gya ingasta gêndhaga binuka sampun
curiga liking-liling
nata umaksarda ngungun
rêspati pelag nyênêngi
prabu dèrèng nate tumon

a la gène warnaning kris luwih bagus
jêng pamasa wali-wali
dangu Ki Nom dera atuk
karya karananing dadi
Ki Nom gèdhèk sarwi joto

tan umatur minggu kewala tumukul
tandya jêng sri narapati
mundhut priksa pra tumênggung
sêkawan kang samya jagi
ing patrapira Supanom

pra bupati tur piksa têrang têrus
purwa madya wusananting
tuwin robing ponang laut
sebak wedang mina mati
tansah gagêtun sang katong

ancasing tyas sri narendra yun manayuh
ring sanggar pamlêngan ngèsthi
ngaturkên kris dhapur sèwu
mring dewa kang paring wangsit
tandya narendra ngêdhaton

mung sasmita wus bênêr ingku sang prabu
kang dadi srananing bumi
kêris siji dhapur sèwu
têmbe kagêm pra narpati
ing tanah Jawa mung roro

sôngka têngên Ki Sangkêlat wastanipun
kering Nagasasra iki
julukana sakarsamu
wus nir syaraning dewa di
sang nata tumêrah alon

dupyantara prapta ri Suma sang pabu
karsendra miyos tinangkil
biyada lagsma gumrudug
nèng sanaparasdya rukmi
patih punggawa sumaos

pêpak andhèr kadi ngadad lênggahipun
sang nata ngandika aris
patih wratakna dhawuhku
praja desa wana ardi
yèn ing mêngko karsaningong

wus têtela iki kris kang dhapur sèwu
ing mangke ingsun asmani
Ki Sagarawedang mungguh
awit prabawaning kêris
mahya wedang sagara rob

jarwèng dewa Nagasasra dhapuripun
lawan malih karsa mami
Ki Nom sun wisudhèng lungguh
karilan pangkat dipati
ing guling mandhirèng kono

sun paringi triman wanudya atmèngsun
sandika kiyai patih
gya ingundhangakên sampun
warata satanah Jawi
nata kondur angêdhaton

kanjêng ratu tandya rawati wus mêthuk
nèng wiwara môndragini
nahên patih pra tumênggung
bubar ingaturan mampir
marang kapatihan ngaso

yun anggusthi bawah mantu dalêm prabu
tata pranatan wus dadi
panggihnya datan cinatur
samana rêkyana patih
mancal donya praptèng layon

tanpa sakit jêjalaran wit wus sêpuh
pandoning dewa tan gingsir
sang nata sadarpa ngungun
samana karsaning aji
nimbang patih kang gumantos

ciptèng nata tan ana ingkang panuju
munah ingêring nagari
kajawi sajuga amung
Tumênggung Daha Kadhiri
digbyambêg lukita kaot

duk samana tinimbalan wus cumundhuk
tampi dhawuhing narpati
winisudha dadya wêngku
warôngka pangkat dipati
nêdhêng dhasar prawira nom

wus lêstari dhawuh pangandika prabu
kalilan laju nggrênggani
matah ingêring karatun
laju têntrêm tata titi
ruwêt rusuh cipta bolong

kawarnaa Jêng Sun Kali tyasnyemut
dènira kanggenan Kyai
Sangkêlat pusakèng ratu
ing kalbu ngraos tan wajip
tindak ring Dêmak yun panggoh

lawan Radyan Dipati Bintara pangguh
jêng sunan ngandika aris
hèh jêbèng wêruhanamu
iki kris pusakèng bumi
ing têmbe papundhèn kraton

kang bawani bawana ing buwana gung
wahyèng wahyu kobra yakin
murwani Dêmak Sang Prabu
jêng radyan dipati tampi
sandika dadya pasêmon

wusnya sinung jêng sun pamitan sampun
karsa mlaya jajah bumi
sangking Dêmak ngulon ngidul
gantya kang pinurwèng kawi
tanah Baglèn ana uwong

taniyuta Cakrajaya wastanipun
dhukuh Bêdhug wetan kali
Bagawônta pêrnahipun
pangupakartining urip
dèrès klapa sarwi sêndhon

wa pujian iya ora wuwusipun
mènèk midhun ora lali
iya ora sêbutipun
godhog kilang sru dêrmimil
iya ora tanpa pêdhot

lamènira wêntawis rongpuluh taun
rèrèn yèn turu lan bukti
saliyane bukti turu
datan kandhêg siyang ratri
warnanên wali kinaot

Sunan Kali ingkang midêr jajah gunung
manjing jurang têrjung sungil
kèh kalèn kalit tinurut
praptèng dhukuh Kêdhu mèksi
anèng janma dèrès elok

sru ngandika hèh janma sapa aranmu
de sadarpa ambêk tèki
munggah mudhun gawa bunbung
sun lumyat dèrès sirèki
kang tinanya matur alon

hèh kisanak dika têtanya maring sun
Cakrajaya têngran mami
pakarya pangupa idhup
dèrès klapa sontên enjing
siyang nadur tanêm tuwoh

kèndêl muwus iya ora pujènipun
jêng sunan ngandika aris
kisanak pujimu klèru
mbok coba nuruta mami
Alah Allah aja pêdhot

tandya mèstu Cakrajaya pujènipun
anut wulangnya Jêng Kali
Alah Alah datan katun
dupyantara pitung ari
kabuling pamuji kaot

dènnya nitis gula dadya rukma mancur
slawe tanggêp kagyat mèksi
Cakrajaya arda ngungun
kabèh gula dadya rukmi
apa ucapku kang mados

ana ngêndi wonge kang awèh pitutur
sun ngupayane yèn panggih
saparane ngong hyun mèstu
sakala pangkat ngupadi
nèng pagêr wetan kapêrgok

Sunan Kali nguntara tan nolèh pungkur
Cakrajaya nguwuh jêlih
marudasta muwus sêru
kisanak dika andhêgi
sunan rèrèn janma dhodhok

sarwi matur sanak kawularsa tumut
sapurug dika mêkathik
rèh sadarpa yun kapecut
andika mulang duk nguni
muni Allah nora pêdhot

rintên dalu Allah Allah gèn ngong muwus
kula tutug sabta ari
kagyat amba klangkung jumbul
gêndhis samya dados rukmi
sêlawe tangkêp mancorong

kamigilan kawulemut kang sung tutur
kang karya gumlaring bumi
gya ngupadosi panuju
dika panggih wontên ngriki
sintên asmanta sayêktos

pundi wisma andika ingkang satuhu
kula nêdya mèstu karsi
jêng sunan ngandika arum
sira tanya aran mami
Sunan Mlaya de wismèngong

tanah Dêmak sêdyèngsun brene yun têmu
calon wali arda pingging
arsa kabuka tuk wahyu
mangke sirarsa mêkathik
tumutur sakredhaningong

nora kêna wit durung gêntur tapamu
apa kowe glêmsêmadi
nglakonana tapa turu
yèn nyata têmên sirèki
anèng gunung ngrêngga kono

