kawarnaa Menak Jayèngmurti
salamine kêkutha Kuparman
wus kaping pitu tindake
marang Mêkah angujung
rama ibu lawan ngabêkti
anèng sajroning Kakbah
lawan amêmangun
astananira Muninggar
laju marang Basarah mêmangun malih
astana Sri Nusirwan

lamun Wong Agung Surayèng Bumi
praptèng Mêkah abêlabur dinar
binage sapraja kabèh
tuwin kang para ratu
ingkang sami tumut ngurmati
kang angiring ing Kakbah
mangkana winuwus
kundure marang Kuparman
duk sineba wontên sêrat tonjok prapti
saking ing Kalakodrat

Raja Salsal kang nêkani tulis
têmbung panantang nungkak ukara
Wong Agung Kuparman dene
yèn ta sira satuhu
Kakungingrat apa nêkani
apa ingsun kang têka
ing prajanta gêpuk
iya ingsun mungsuhira
wus tinulak caraka dening Jêng Amir
benjing yèn sami arja

sayêktine ingsun kang nêkani
iya marang nagri Kalakodrat
pan mangkana wangsulane
nanging antinên besuk
sêdhêng prajanira nguwati
ngêlara larènira
kang jêro myang trêjung
balowarti rangkêpana
agawea sira kapurancang wêsi
ingsun tan wande prapta

nulya pamit dutane narpati
Kalakodrat Risang Raja Salsal
ebat umiyat prajane
Kuparman luwih agung
datan ana ingkang nimbangi
kèhe kang para raja
yayah ingkang têdhuh
ngêndhanu ing ôntariksa
tanpa wilis prajurit kang pra dipati
punggawa myang satriya

tan winarna lamine nèng margi
duta Nata Kalakodrat prapta
katur sasolah bawane
miwah sagung kang wadu
para ratu samya linuwih
ratu gung-agung samya
bala sami ratu
kadya wutahing samodra
gunge wadya prajurit datanpa wilis
amung nagri Kuparman

sampun angajêng-ajêng ta gusti
dhatêngipun prajurit Kuparman
anindaki wong agunge
tan kenging tuwan mungsuh
yèn makatên kèhing narpati
prawira ing ayuda
sagung para ratu
aprang kasap aprang lêmbat
samya wagêd wadya Kuparman gung alit
kèh ratu môndraguna

Sang Sri Salsal wau duk miyarsi
marang ature carakanira
sumlang ing jro wardayane
nimbali patihipun
Patih Kalkal badhe tinuding
tur uningèng mring Rokam
gyane ratu agung
gagah prakoswa digdaya
Sri Narendra Gulangge ingkang wêwangi
sinêmbah para raja

Sri Kalakodrat ngandika aris
Patih Kalkal turna layang ingwang
marang Sang Prabu Gulangge
layang saking Mêdayun
dhingin ingkang pemut mring mami
lamun Sultan Kuparman
iya arsa mukul
prajèng ngong ing Kalakodrat
yèn bêdhaha lajêng mring Rokam nagariPatih Kalkal mit nêmbah

kunêng gantya nagri ing Mêdayin
Patih Baktiyar ambudi guna
amrih bênggange gustine
lan kang raka wong agung
tan wus manahira ki patih
tan antuk dhahar nendra
prihatin kalangkung
ketang wêwêlinging bapa
yèn tan drêngki kari suwita tur mêskin
sarta kaponthal-ponthal

yèn wus anglèng sumêrêp ing mangkin
bapakane Marmaya kang jênang
sêsukêring jagad kabèh
rêmbag Prabu Sêmakun
Umarmaya ingkang nandangi
Raja Sêmakun marma
mring rama sang prabu
wus sêpuh asring ginawa
mrih anasar gunêm maksiyat tan mari
pakaryane Ki Baktak

Patih Baktiyar angingu têlik
wong sapuluh pan anyatus dinar
sabên môngsa pêparinge
liyane bandaripun
nêlung atus reyal wong siji
jaga wruh ing jajahan
ratu kang pinunjul
lan kang bisa gawe dora
pan kêkalih lurahnya nama Ki Jumprit
Pêrnès ingkang satunggal

dèn imbara ping sèkêt saari
nora nêdya yèn maria dora
Ki Jumprit lawan Ki Pêrnès
matêng ubayanipun
dènnya karya mondaka manis
pan sami pinacêkan
winisik ing laku
binêkta manjing jro pura
sapraptane pêsadon rêkyana patih
sigra nguwik bêrambang

ingusapkên netranira kalih
andêrodos êluhira mêdal
lajêng wus prapta ngarsane
ngandika sang aprabu
ana karya prapta anangisBaktiyar ana paran
matur sênggruk-sênggruk
kawula miyarsa warta
inggih botên kadosa wong tuhu bêcik
gusti sungkêm paduka

parandene wontên kang mêstani
anggêp tuwan winastan kumlamar
maksih miring jro batine
dene tuwan tan purun
tumut kadya para narpati
damêl pura Kuparman
Marmaya kang matur
kalayan rayi paduka
Sri Sêmakun punika kang rêmbag pikir
marang kakang Marmaya

Prabu Irman angandika aris
dene ana timbalane kangmas
ingsun dikakake mulèh
anaa dhawuhipun
karya wisma lan aja mulih
môngsa sun lêngganaa
ing parentahipun
Patih Baktiyar tur sêmbah
mila èwêd gusti gènipun nglampahi
bêcik dinalih ala

malah damêl ing pangolah sandi
prajurite jêng rayi paduka
sagah nyêpêng samangsane
Sang Prabu Sikaturun
nama Prabu Bilabundarin
andêl prajuritira
Sang Prabu Sêmakun
para ratu ing Kosarsah
lawan malih Natèng Sustiya kang nami
Sang Nata Bulubalad

wontên malih ingkang anyagahi
prajurite jêng rayi paduka
ing Binahar nagarane
pun Raja Kaladukum
lawan raja ing Simbarsari
Sang Nata Darunbenda
ingkang samya sanggup
milanya agung ginanjar
ingkang para narendra sakawan sami
dhatêng rayi paduka

nanging sampun kula pirantèni
para ratu sakawan punika
RajaSêmakun andêle
kula pêndhêmi kuwuk
ngajêngane korine sami
samôngsa nglangkahana
saniyate wurung
sanadyan inggih sidaa
pêsthi kêkês atine dumadak gampil
sarat saking pandhita

Jumprit Pêrnès sami dèn timbali
aturipun angganthêng mundirang
tan môntra yèn gawe-gawe
ratune kang acubluk
Raja Irman ngandika aris
ya talah nora talah
sirèku katuju
patih ana budinira
baya iku yayi Sêmakun amèri
duk ingsun nèng Kuparman

sabên ingsun ngandikan ing puri
dhingin ingsun lan yayi Gumiwang
miwah ing palinggihane
kinacèk lawan ingsun
môngsa rêngu dadak kang ati
anom kalawan tuwa
iku nyananingsun
yayi prabu ing Gumiwang
yèn mangkono nora kêna dèn parêki
nênungkul amrih pêjah

têlik kêkalih Pêrnès lan Jumprit
sarêng ginanjar mring Raja Irman
kaprêcaya ing ature
dilalah kudu kuwur
nora kêna ginawe bêcik
ing Mêdayin nagara
singa dadi ratu
tan bisa bobot prakara
wong adol cès gugu ature wong drêngki
tan wrin aluran ala

tan anglirik ing kanan lan kering
tan graita atur yêkti dora
kang adora gawe-gawe
têka dèn anggêp tuhu
Patih Baktak ratuning drêngki
anak gawe bicara
kang jamak sinawung
manawa atiru bapa
nora wurung niwasakên barang karditêka nora nggo nyawang

sêdhih malih punggawa Mêdayin
kang wis sêpuh ingkang uwis mirsa
tan wurung kaponthal manèh
dene sang ratu tumut
Irman mèlu katoring-toring
tut wuri mring kang rama
durung nêmu luhur
durung nêmu kaslamêtan
marga dhahar ature Baktak rumiyin
gung gawe karusakan

wus mangkana ature kya patih
abdi paduka kalih punika
inggih myarsa kalêthêke
raka paduka nglurug
lamun mantun jawah sakêdhik
amukul Kalakodrat
nanging kang wadya gung
Kuparman ngênês miyarsa
dene mêngsah karyane sok badhog janmi
balane Raja Salsal

mila sêdhih wadya sanagari
wong Kuparman samya awuyungan
angênês kabatinane
slamine dèrèng nêmu
mungsuh ingkang ambadhog janmi
gusti watawis amba
mangkya lunasipun
raka paduka Kuparman
kadi kêni sawadyanipun anênggih
karèh ing Kalakodrat

dene mêngsahipun anglangkungi
lan akanthi narendra ing Rokam
sira Sang Prabu Gulangge
yutan prajuritipun
ingkang nitih macan sakêthi
prajurit ing Kuparman
pan salêksa amung
kang wagêd anitih macan
mung balane sang prabu ing Burudangin
Raja Wiswèl kang wadya

mung salêksa nitih macan sami
inggih gusti kaot sangang lêksa
lawan balane Gulangge
lan dêdêgipun satus
sawidak gas srinarapati
dêdêge Raja Salsal
mung satus sapuluh
sami lawan Raja Selan
ratu kalih punika wudhu ing bumi
Gulangge lawan Salsal

Patih Rokam sudira tur sêkti
nama Kyana Patih Bakubaham
angrèh ratu gêdhe-gêdhe
Raja Salsal pukulun
sabalane mamôngsa janmi
mila inggih wikana
yèn sida atêmpuh
raka paduka Kuparman
abdi tuwan pun Jumprit sampun alami
ngumbara dhatêng Rokam

Pêrnès Jumprit sigra awotsari
dhuh pukulun swargi rama tuwan
kirang titis pangambile
yèn antuka pukulun
inggih kadi ratu kêkalih
môngsa kantos kanggea
saêjam pukulun
sirna prajurit Kuparman
kadi botên anggawêra winitawis
ing sapisan punika

angandika Sang Prabu Mêdayin
hèh Baktiyar iya kayaparan
amratikêl ingsun kiye
pan iki sun kapencut
amiyarsa turira patih
Gulangge rèh nagara
ratu kalih èwu
awit saking kalah aprang
tur akanthi Raja Salsal nunggal budi
nora sêmbah-sinêmbah

lamun pawong mitra lawan mami
yêkti kaya mêngkono kewala
iya Salsal lan Gulangge
mring ki raka wong agung
pêsthi nêmbah pindha cêcêdhis
nanging tan sapiraa
dene kadang sêpuh
sanadyan aja ipea
putra angkat mring rama sêpuh pribadi
ing jêng rama kang swarga

Patih Baktiyar matur wotsari
inggih lêrês ingkang pangandika
nanging sangêt kuciwane
anglêbur anak putu
awèh apês ing turun benjing
môngsa wandea nêmbah
dhatêng turunipun
raka paduka Kuparman
sangêt nistha manêmbah turun wong nisthip
langkung saking tan nasab

hèh Batiyar apa kang kinardi
aling-aling bangêt wirang ingwang
lan wêdi kabatinane
pan iya niyat ingsun
Si Sêmakun sun kon janjèni
duwea niyat ala
mring saliraningsun
anaa ngarsane kangmas
nèng Kuparman Patih Baktiyar wotsari
sarwi nampèl wêntisnya

yèn makatên paduka sang aji
winastan dede putra Nusirwan
kalawan dede wayahe
Prabu Kobatsah tuhu
dede buyutipun sayêkti
Sang Aprabu Sareas
prakoswa debya nung
sagung para raja-raja
nêmbah dhatêng Natèng Mêdayin sayêkti
dèrèng nate manêmbah

dadi tuwan punika miwiti
apês curês tiwasing tumitah
ngograg-agrig tanpa gawe
juminul kadi kênul
nadyan jagul wani anjawil
punapa amrih gêsang
tan anêdya luhur
dêstun dêlap anèng dunya
Raja Irman myarsa jaja winga abrit
lah paran ta Baktiyar

Patih Baktiyar matur wotsari
sampun sumlang aling-aling tuwan
ing wêwadi karêksane
amba kesah karuhun
mring Kuparman anyêngkal bumi
kang badhe karya pura
mangun dalêm anggungyèn sampun kawula cêngkal
rayi tuwan Gusti Ngawu-awu Langit
tuwan kèn jênêngana

ratu sakawan kang nambut kardi
kang akarya dalêm ing Kuparman
nuntên pun Jumprit kinèngkèn
ngrarêpa minta tulung
lulusipun sang prabu kalih
asiha kawlasarsa
kang arsa linampus
nagari tuwan ing Makwah
ingkang kiwa tampingan têbih pribadi
punika dèn ambaha

ing dutane Gulangge Narpati
tuwin dutane Sang Raja Salsal
nuntên paduka mit age
lamun arsa angrêbut
pan ing Makwah kancikan baris
prajurit saking Rokam
yèn sampun kapangguh
kalawan kang gêcak Makwah
pan kawula nuntên tur sêrat upèksi
ing raka danasmara

yèn paduka sor ing jurit
kalawan ing bala Rokam
sayêkti gugup manahe
raka paduka Kuparman
nadyan botên tindaka
sayêkti nuntên anuduh
para ratu magut ing prang

punika katôndha benjing
yudane wadya Kuparman
kalawan bala Gulangge
tinut ature Baktiyar
saksana karya sêrat
dadi sagung kang rinêmbug
Baktiyar utusan sigra

ing Pêrnès kalawan Jumprit
ngakên dutane sang nata
Baktiyar sarêng angkate
marang nagara Kuparman
ing marga tan winarna
ing Kuparman praptanipun
kunjuk ing Sang Kakungingrat

lamun ingutus kang rayi
anyêngkal badhe dalêmananênggih nyuwun pêrnahe
wong agung suka miyarsa
kang rayi sungkêmira
angrasa tuwa katêmpuh
kasok marêbêl kang waspa

Patih Baktiyar ningali
sigra anguwik bêrambang
silib saking kandhutane
ingucêk netra kalihnya
darodos wêtu waspa
api matur sênggrug-sênggrug
pukulun jêng rayi tuwan

langkung tan eca ing galih
têbiha lawan jêng tuwan
wong agung ngandika alon
Baktiyar yèn gustinira
tulus tyase mangkana
ingsun iki suka nganggur
magawan ing yayi nata

wus suka ingsun ningali
miwah lamun umadêga
narendra Kuparman kene
ratwagung kang binathara
mendah sukaning driya
Baktiyar matur wotsantun
dèrèng dhatêng sapunika

Adipati Guritwêsi
padalêman ingkang wetan
Sang Prabu Irman badhene
nèng kilèn kadhatonira
nulya wau cinêngkal
mring Patih Baktiyar sampun
wong Mêdayin nambut karya

salêksa ing sabên ari
lan para ratu sakawan
ingkang minôngka tindhihe
jênêngi wong nambut karya
Raja Urmus pêmbatak
ing jro kadhaton misuhur
praptane Patih Baktiyar

Raja Urmus badhe prapti
wau lampahe Baktiyar
tan cinatur rêroncène
prapta Mêdayin nagara
katur sasolahira
lamun kang raka wong agung
kalintang trusthèng wardaya

wau ingkang lampah nilip
Jumprit Pêrnès sampun prapta
ing Kalakodrat prajane
katur mring Sang Raja Salsal
sêrat wus katumpiksa
lajêng sinusulkên gupuh
lampahira Patih Kalkal

wau putra kang tinuding
anama Rahadèn Taltal
Kyana Patih Kalkal praptane
ing Rokam katur kang sêrat
marang Gulangge Raja
nuju siniwakèng wadu
kasaru wau kang prapta

sawadyane maos tulis
nênggih wau praptanira
Radèn Taltal panusule
ngandikan maring ngayunan
sêrat sampun katampan
samya saking ing Mêdayun
têmbunge langkung mlasarsa

ngandika sri narapati
hèh sagunge para raja
miwah punggawa sakèhe
satriya mantri sadaya
lah iki kawruhanta
layang kang têka Mêdayun
pemut marang yayi Salsal

kuthane arsa ginitik
dening Wong Agung Kuparman
wus kêkirab prajurite
tuhu lêlananging jagad
wong agung ing Kuparman
balane rong lêksa ratu
sèwu kang ratu wadana

punggawane pitung kêthi
mantri prajurit sayuta
sakêthi ulubalange
têlung kêthi pra bupatya
ingkang jaga tampingan
angsale iku wong agung
sayêkti putrane angkat

marang Sang Prabu Mêdayin
nyakrawati binathara
wong agung iku mulane
anak wong dhêdhukuh Mêkah
Pusêr Bumi minôngka
saiki jagad kinêlun
wus angidhêp ing Kuparman

Wong Agung Surayèng Bumi
rijaling jagad wiryawan
ya Ibrahim agamane
ingkang winangun dèn êlar
kusnin panata dinan
Amir Mukminin satuhu
môngka sapuning bawana

mangkya kèlês mêmpis-mêmpis
trahing kang angambil putra
Raja Irman bisikane
gon ratu batuwah bubrah
marmane minta sraya
asambat anjaluk tulung
maring sun lan yayi Salsal

dèn padha angati-ati
sagunge prajurit ingwang
mungsuh iki luwih abot
tan kêna jinadha-jadha
mungsuh Sultan Kuparman
wontên mantune pangayun
dene Sang Gulangge Raja

nagarane Ngambarkawit
Sang Raja Unuk Marjaban
wutah ati bèr kuwanèn
akathah prajuritira
Ratu Ngambarkamulan
sagah ngarsane sang prabu
Sang Unuk Sri Maharaja

kawula sagah ngêmpuni
supados wandea prapta
kula gêcake prajane
inggih purun saking lancang
langguk mêngsah paduka
sayêkti botên akuntung
yèn purun mêngsah sang nata

narendra ing Ngambarkawit
dèn tangguh tan duwe bala
yêkti tangèh mèngèh-mèngèh
adoh durung wêruh Rokam
miwah ing Kalakodrat
jampêng tan duwe pangrungu
yèn Raja Unuk Marjaban

mèsêm pan ewa ing batin
wau kalane miyarsa
Unuk Marjaban ature
lan sagung kang amiyarsa
ewa pan garundêlan
kumêthak tan wruh ing jujur
nyumbari prajurit Arab

ingkang nuntun têdah margi
Prabu Gulangge ngandika
angirasa iku bae
carakane Raja Irman
yèn tuhu wani sira
ana nêgara kang mèlu
Mêdayin arane Makwah

iku ancikana dhingin
prihên galak wong Kuparman
môngsa kênaa dèn corok
jajahane pêsthi enggal
nêkani maring sira
inggih amba budhal esuk
ature Unuk Marjaban

ngandika sri narapati
Patih Kalkal umatura
sira maring yayi katong
miwah sira kulup Taltal
matura ramanira
yèn ing kene besuk esuk
budhal Si Unuk Marjaban

caraka Mêdayin Jumprit
ingkang ngirid tuduh marga
wau datan winiraos
lamine anèng ing marga
Kya Patih Kalkal prapta
miwah Taltal Rajasunu
ing nagrine Kalakodrat

katur sasolah tinuding
lamun sang prabu ing Rokam
ngirabakên prajurite
mantune ingkang prakosa
banjêl sumaguh ing prang
kaduk umbag watêkipun
Sang Nata Unuk Marjaban

duk miyarsa turing patih
sang nata ing Kalakodrat
anuduh marang kadange
asiyaga ing ayuda
sira Sang Raja Balbal
kuthanira ing Srumayu
prawira sumbagèng laga

apan bêkta patang kêthi
prajurite Raja Balbal
sami doyan badhog uwong
lamun andulu wong liya
kumêcêr kudu môngsa
gêgaman sampun akumpul
lan bala Unuk Marjaban

Prabu Anom Ngambarkawit
prajurite patang lêksa
samya nitih macan kabèh
anitih banthèng salêksa
salêksa blêgêdaba
salêksa kang nitih sênuk
pangarsa anitih macan

lêpas lampahirèng margi
wau bala Kalakodrat
samarga-marga badhog wong
binakasêm lan dèn kalak
kinarya sangu marga
lampahe datan winuwus
praja jajahane Makwah

gègère kancikan baris
arusuh wong Kalakodrat
samya ambêkasêm uwong
yèn pêtêng dalu mêmôngsa
wong cinêkêl tan obah
Senapati Raja Unuk
Marjaban prapta ing praja

nagara ing Makwah nênggih
kang tampingan doh akiwa
têtiga ika ratune
kang siji bôngga binônda
kang kalih slak kawruhan
mring Pêrnès Jumprit kang nuntun
dutane Patih Baktiyar

dadya aris amanggihi
sami angrêti sugata
kinèn amacak barise
Jumprit wus kinèn lajua
atur uningèng nata
pun Pêrnès iku kang kantun
nênggani Unuk Marjaban

wuwusên nagri Mêdayin
sampun lami angkatira
jênêngi wong nyambut gawe
marang nagari Kuparman
ing buri pêrdandanan
Ki Baktiyar akalipun
dutanira duduk prapta

ingkang saking anyilib bala ingutus mring Kalakodrat nagari
Jumprit panggih lurahipun
Baktiyar Rêkyana Patih
lajêng binêktèng ngêdhaton

sampun prapta ngarsanira sang aprabu
ature tiniti-titi
yèn prapta prajuritipun
wadyane pan pitung kêthi
nênggih mantune sang katong

Raja Unuk Marjaban jêjulukipun
ratu saking Ngambarkawit
gagah prakoswa debya nung
bêkta tri yuta prajurit
patang lêksa kang nitih mong

dene Kalakodrat pan prajuritipun
kadange sri narapati
Raja Balbal prakoswa nung
prajurite pitung kêthi
sadaya ambadhog uwong

Raja Salsal Raja Gulangge pukulun
langkung dènnya ngasih-asih
miyarsa lamun sang prabu
biyèn-biyèn wong Mêdayin
gêlêma nyambat maring ngong

wus pungkasan curêse wong Arab sagung
lawas dènnya nglêlanangi
jêr durung mungsuh lan ingsun
pijêr ratu tanpa sêkti
tinandhing Jayèngpalugon

duk miyarsa kagyat sangêt dènnya ngungun
ngandika Natèng Mêdayin
Baktiyar tan dipe ingsun
panggawe iki binatin
yêkti ngong aprang rêrêmpon

ilang saking nama angenaki kalbu
sigra undhang dandan sami
kang prajurit wadyanya gung
asamêkta amiranti
Sri Nata Irman wus bodhol

Radèn Wahas putra jalêr Betaljêmur
binêkta marang sang aji
ananging datan tinantun
sampun uningaing batin
mèsêm ewa dènira non

bêkta bala tigang yuta sang aprabu
sayuta rêkyana patih
gêgancangan lampahipun
datan kawarna ing margi
praptèng Makwah sang akatong

Kyana Patih Baktiyar ingkang rumuhun
bêkta suguh lan pisalin
kamulyan ki patih pangguh
iya lawan senapati
Balbal prajurit kinaot

gêpah matur Patih Baktiyar sumrikut
sugata tumamèng ngarsi
langkung sukane andulu
prajurit kang lagya prapti
pantês tan kalah padha wong

binujana linuhurkên ambêkipun
langkung sukane ing galih
akathah mijilkên umuk
sukèng tyas Prabu Mêdayin
mulat mring sang prabu karo

wus mupakat golong gantya kang winuwus
kyana patih ngutus aglis
sêmang-sêmang sandinipun
caraka bupati kalih
angêmban sêrat sang katong

praptèng nagri Kuparman nawala katur
marang Sang Surayèng Bumi
duk miyarsa têmbungipun
kagyat sakala nimbali
wong agung katri manjing jro

nginggalakên marang Sang Prabu Sêmakun
Adipati Guritwêsi
Wong Agung Parangteja wus
katiga praptèng jro puri
sinungan warti pakewoh

pinaringkên sêrat kang saking Mêdayun
sampune miyarsa sami
dhêlêg wong agung katêlu
Wong Agung Surayèng Bumi
mèsêm angandika alon

priye yayi Parangteja ing pikirmu
umatur saha wotsari
sarwi mèsêm aturipun
ngling Dipati Guritwêsi
bok umatur cêplas-cêplos

aja pijêr ngujiwat sira dinangu
lumembak dènira angling
ing ngriku anggèr Sêmakun
pinikir raosing tulis
Prabu Sêmakun lingnya lon

yèn kakang mas Parangteja tuwan nantun
ing pikir kula sayêkti
yèn kangmas ngajani matur
kula umatur kang pêsthi
gothak-gathuk cêplas-cêplos

inggih anggèr aranta sami tinantun
sampun ngangge wigah-wigih
têgêse yayi Sêmakun
ingkang tunggal darah yêkti
kang pantês wrin sae awon

salulupa samodra wruh jêbulipun
pantês jandika mêstani
mèsêm Sang Prabu Sêmakun
kakang mas ingkang kintèki
ungêle sadaya goroh

mung akale Baktiyar layang Mêdayun
nora nganggo malih-malih
dene praptane kang mungsuh
tan nêdya prapta pribadi
Si Baktiyar ingkang gendhong

lon ngandika malih sira Jayèngsatru
wong Parangteja wotsari
datan wontên malihipun
pukulun lêrês ing pikir
Prabu Sêmakun sayêktos

dene rayi paduka satunggalipun
tinungkulan ing pikir
punika Sang Prabu Urmus
mila tinuduh mariki
sampun andamêl pakewuh

pan kawula kang êmas dipun balithuk
tinungkulakên mariki
sampun makewuhi laku
karuan têmên sibaring
Baktiyar anak sêgawon

padha dene ratune kêna tinuntun
marang panggawe tan yukti
têka nora duwe usul
wurukan arêp nuruni
kadya bapa kang wus katog

kula kakang kalihe dadya sêksèngsun
mungkir marang kakang aji
tumut ing yayi Sêmakun
sumungkêm ing kangmas Amir
Wong Agung Jayèngpalugon

nadyan silih ajur mumur rêmak-rêmpu
anut ing rèh kang sayêkti
botên purun mati bingung
gumujêng wong agung katri
Prabu Urmus matur alon

nadyan silih kakang êmas pulang marus
dèn kêrsakna anututi
magut ing mêngsah tumanduk
sêsinau mangun jurit
ngandika Jayèngpalugon

iya yayi para ratu ing Mêdayun
kang kawêngku sira yayi
ambilên sadumanipun
kang rong duman dimèn isih
têtêpêna yayi katong

matur nêmbah ingkang rayi Prabu Urmus
sandika amba atampi
singa ingkang dipun tuduh
ing aprang kula umiring
wong agung ngandika alon

hèh patayar pawongan warahên gupuh
animbali yayi aji
Ngrum Burudangin malêbu
parêkan nêmbah umijil
sapraptanira pêsadon

dhinawuhan lurah pêtayar malêbu
animbali Sri Bupati
Tasangsulngalam malêbu
inggal-inggal sampun kering
mring cèthi manjing kadhaton

prapta nêmbah munggèng ngarsane wong agung
alênggah wuri kapering
ing Parangtejawong agung
nêmbah Prabu Burudangin
wong agung ngandika alon

yayi prabu saosa ing apang pupuh
ana mungsuh lagi prapti
ngancik jajahan Mêdayun
rong ratu gonira baris
ing Makwah dènnya makuwon

nêmbah matur inggih sandika wong agung
amba sampun amiyarsi
praptane mêngsah pukulun
prajurite kang dèn adi
patang lêksa kang nitih mong

lan akanthi sira yayi Prabu Urmus
nanging sira senapati
Raja Burudangin matur
luhung rayi tuwan nênggih
kawula mung satriya nom

gusti mila sapunika
yèn amba nyenapatèni
têmah awis mijil ing prang
kêrantên mêngsah kang prapti
paguron sami sawit
Gajimôndalika Uktur
wignya anitih macan
kônca prajurit ing ngriki
yêkti kagyat sakala manawi eram

mila pukulun kawula
yèn antuk bêrkating gusti
amba kêrêp magut ing prang
supados sami udani
tangkêpe mêngsah gusti
wêruha wadining lagu
botên adamêl nistha
yèn sampun sami udani
kang pangraos agawok botên agila

mila inggih rayi tuwan
kang madêga senapati
kawula mong manggalèng prang
mèsêm ngandika Sang Amir
lah iya senapati
iya yayi Prabu Urmus
pangrurah kakangira
yayi Prabu Burudangin
aturira Sang Prabu Urmus sandika

yayi mas ingParangteja
sutanira Parangakik
lan sutanira ing Kelan
sri bupati ing Kubarsi
milua magut jurit
kalawan sabalanipun
Rajèng Kulub Kakiyah
Kalbujèr lawan Dukyadis
sabalane milua magut ing yuda

putus sagung kang rinêmbag
sadaya wus sami mijil
siyaga kapraboning prang
amung sang aprabu kalih
Urmus Sêmakun nuli
aseba dhatêng kang ibu
nuju Rêtna Sudara
ingutus atur upêksi
mring kang raka Wong Agung Surayèng Jagad

sarêng sami aturira
rumiyin Sudarawarti
tur sêmbah botên kadosa
ibu lampahan puniki
sawêg sakeca kêdhik
ing tyas paduka pukulun
nuntên wontên rêncana
lurugan ing benjing enjing
yayi Urmus punika ingkang tinêdah

lah payo yayi matura
Urmus sandika wotsari
marang Sang Rêtna Sudara
nulya matur ibu sori
kawula dhandhang kardi
mantun karèh kakang prabu
ngumpul yayi Gumiwang
nyêmpal saking ing Mêdayin
anyungkêmi kawula wadya Kuparman

botên purun anêmbaha
marang ratu ing Mêdayin
nadyan silih kadang tuwa
yèn ugi tan wruh ing bêcik
apa gawe ngabêkti
anglôngga gêtihe kolu
wong ora nimbang janma
jêng kakang Surayèng Bumi
lan ibune tuwin pra kadang sadaya

dèn pêlaur Si Baktiyar
saature dèn turuti
ibu mangke putra tuwan
kakang prabu ing Mêdayin
kesah tilar nagari
minta sraya ratu agung
praptèng nagari Makwah
pun Baktiyar kang mondhongi
kang amêthuk kêrik Mêdayin nagara

pramèswari duk miyarsa
anjêtung tan bisa angling
sakêthi pangungunira
hèh nini Sudarawarti
kayaparan ta nini
baya karsane Hyang Agung
kênèng beka rêncana
dhingin marga saking laki
mangkya rudah atmaja kang karya marga

nini namung arinira
roro iku ingsun titip
puluh-puluh jêr mung sira
ingkang kêna dèn gondhèli
Ki Prabu Parangakik
kudu akèh bêgjanipun
abala para paman
tur padha cangkok nagari
yêkti kuwat anata ratu amônca

wus dilalah karsaning Hyang
arinira ing Mêdayin
arine tinuduh karya
sêjatine diapusi
matur Sudarawarti
lah punika yayi prabu
ing karsane kang raka
cinacak amangun jurit
kinèn ngêrtos kinanthèn ratu prakosa

Sang Prabu Tasangsulngalam
asugih bala narpati
tur sami ratu prakosa
Sang Natèng Ngrum Burudangin
môndraguna ajurit
kinèn among yayi prabu
wus sasat sandhing lawan
yayi Parangteja sami
prawirane Sang Prabu Tasangsulngalam

Raja Urmus matur nêmbah
ing raka Sudarawarti
kangbok wau kang parentah
anak Prabu Parangakik
pinundhutan prajurit
tinuduh Sang Raja Kulub
Kalbujèr lan Kalkiyah
kang nama Raja Dukyadis
lawan putra paduka Pangeran Kelan

inggih piniji urunan
Maliyat Kustur Kubarsi
binêktakakên kawula
ngandika Sudarawarti
wuwuh barukutnèki
lakunira yayi prabu
gêgêdhug ratu jaba
ing Kulub lawan Kubarsi
padha wignya ngêmpakakên ngèlmu kêmat

sangsaya barukut pisan
sakèhing ipe kêkalih
padha ipe Raja Kemar
kudu mênthil wadal sumbi
mêsakakên sayêkti
durung tinuduh prang pupuh
tur padha ngarsa-arsa
ayahan amangun jurit
ajur mumur angajap tinuduh ing prang

mêngko sun suwune pisan
dimèn kinanthèkkên yayi
poma lah gumatènana
yèn ana ing paran yayi
supaya duwe ati
aja akêlom ngalumpruk
iya kamulènana
pra ipe kabèh kêkasih
atirua arinira ing Gumiwang

Prabu Sêmakun tur sêmbah
ing raka Sudarawarti
sarwi gumujêng asuka
matur paduka kang mangsit
kawulèstokkên uni
sang pramèswari gumuyu
lah Urmus èstokêna
wuruke kangbokmu iki
anglabêti kaluhuran karaharjan

nandhês ingkang pinitungkas
tur sêmbah bu pramèswari
lan raka Rêtna Sudara
bubaran pan sampun mijil
Sang Putri Parangakik
marak ing raka wong agung
matur ibu paduka
rêntêng pan amung sakêdhik
dangu-dangu pinupus wêkasan suka

manawi klepyan paduka
yayi prabu ing Kuwari
bok inggih tuwan tumutna
dimèkne galihe mrintis
mèsêm Surayèng Bumi
Kemar tinimbalan gupuh
wong agung angandika
yayi prabu ing Kuwari
asaosa milua ing arinira

yayi Urmus maksih mudha
sira jaganana yayi
bokmanawa kaduk sura
môngsa bodho sira yayi
wau Rajèng Kuwari
panêmbahira kumrutug
dhokoh tyas langkung suka
sandika dhatêng ing pati
tan kumêdhèp angrêksa rayi paduka

wus mundur saking ngajêngan
sêbut prabu ing Kuwari
sapraptanira ing jaba
wuwuh tyasira madhidhig
lajêng lampahe prapti
ing pakuwon Raja Urmus
pinarak paregolan
wus tata sami alinggih
kakang prabu agêpah prapta paduka

nauri Sang Raja Kemar
anggèr kawula tinuding
andhèrèk dhatêng paduka
Urmus sukèng tyasira ngling
kakang punapa inggih
nugraha ingkang dhumawuh
sangêt owêl kalintang
ing badan amba sayêkti
inggih dening binêktanan kadang tuwa

sasat jêng raka paduka
kakang mas Surayèng Bumi
kang ngêpak ing sirah amba
wong sêpuh kinèn udani
angling Rajèng Kuwari
adhuh anggèr dadi bubuk
lêbur ngarsa paduka
ngalingi madyaning jurit
jêr kang tuwa katêmpuh gagah mêrgagah

sinungga sinubya-subya
dhaharan Prabu Kuwari
saguhe mêdal sadaya
dhasar rada kaduk wani
bubar pungkasan pikir
datan kawarna ing dalu
enjing sampun samêkta
prajurite para aji
pamit samya ujung maring ing kadhatyan

miyose têngara budhal
gêgaman lir prawatagni
kang môngka cucuking yuda
Kalkiyah Raja Dukyadis
kalawan ingkang rayi
ing Ngungsur Raja Dukyanus
ingkang dadya panênggak
Maliyat Kustur Kubarsi
patang kêthi prajurit sami prakoswa

nulya kang minôngka dhadha
narpati ing Burudangin
Mahraja Tasangsulngalam
balane kadya jaladri
among manggalèng jurit
ing wuri Sang Raja Urmus
senapati ingêmban
dening Raja Burudangin
ing wurine Urmus sira Raja Kemar

kadya wanarga kawlagar
ginêlak lampahing baris
nênggih datan winurcita
ing salamine nèng margi
prapta cucuking baris
angidak jajahanipun
nagri Makwah busêkan
arêsah baris kang prapti
anjêjarah gègèr dening tinumpêsan

wuwusên Sang Prabu Irman
kang anèng Makwah nagari
enjing prasamya sêseban
ambojakrama têtami
sinuba anglangkungi
ingangkas-angkas kalangkung
Raja Unuk Marjaban
lan Raja Balbal prajurit
pan kasaru baris prapta saking wuntat

duk lagya sami bujana
Prabu Irman kasukan pôncaniti
nyugata mring tamunipun
lawan paradipatya
asupênuh bala ing Mêdayin nginum
miwah bala Kalakodrat
pra narpati Ngambarkawit

Ratu Bumi tur uninga
dhuh pukulun wontên damêl gêng prapti
wingi sontên praptanipun
bala kadya hèr nawa
kang anama nênggih Sang Raja Dukyanus
ambêboyong ambêbahak
anumpêsi amatèni

saking nagari Kuparman
datan kenging anyuguh amanggihi
lajêng sami ngrampog purun
sarwi galak pangucap
hèh dubilah wewe aja kudu suguh
sira balane wong murtad
payo anyuguha jurit

lan Raja Wiswèl punika
cucukipun Sang Raja Burudangin
salêksa prajuritipun
kang sami nunggang macan
ratu kalih balane rongyuta langkung
tur sami kras ing ayuda
ing wuri pan maksih gili

wau enjing wontên prapta
saking wetan kang saking kidul wingi
kang saking wetan pukulun
kêkalih para nata
ingkang darbe cucuk pun Maliyat Kustur
nama Raja Bardhu Bardha
lan Raja Bangkra Binarik

ing wingi têlike prapta
lampahipun dêdamêl ingkang prapti
pitung yuta malah langkung
Raja Tasangsulngalam
kang minôngka manggalane ing prang pupuh
balane kadi samodra
prawira ing Burudangin

senapati kang ingêmban
Raja Urmus putra jalu Mêdayin
tigang yuta balanipun
asri rinêngga-rêngga
duk miyarsa Patih Baktiyar tumungkul
aturnya Unuk Marjaban
paran margine sang aji

sapunika sêlak prapta
jêng paduka curês badan puniki
Unuk Marjaban gumuyu
Baktiyar aja susah
padha asrah badan praptane kang mungsuh
pêsthi sirna dene ingwang
wong Kuparman ingkang prapti

wau duk imbal wêcana
ting balêbêr pra ratu ingkang prapti
sami gugup aturipun
mêngsah kang kilèn prapta
sêsandêran turôngga sakêthi langkung
gumrudug ingkang turôngga
ngrabasèng kitha mrêpêki

samya madung kori kitha
kalih lêksa wontên kang nitih èsthi
bihal blêgêdaba sênuk
kang madung lawang kitha
jinênêngan dening sang raja ing Kulub
andhangah munggèng dhipôngga
Raja Kalbujèr mrêpêki

agugup akèn têngara
bidhal ngilèn de arsa marêpêki
samêkta prajuritipun
Raja Unuk Marjaban
Raja Balbal kêndhang gonge sami kuwur
praptane sakèthèng ngarsa
tinulak sami gondhèli

sampun tuwan nyêlak lampah
mêngsah tuwan mêntas wuru kapati
ngladosi kurdaning agung
manawi tan kêcahak
sae benjing enjing sêdhênge pinagut
datan kêni ginagampang
wong Kuparman yèn ajurit

yèn salah pratikêling prang
sintên ingkang kuwawa anadhahi
kèndêl ingunjukan atur
pan sarwi dharodhogan
mirsa ingkang rayi senapatinipun
ajrihe kaworan wirang
salahe karsanirèki

ing dalu datan winarna
enjing miyos wong Arab wus miranti
atata pakuwonipun
kidul wetan wus prapta
ing ênggone senapati Raja Urmus
kang amor Tasangsulngalam
angumpul gèn senapati

kang wetan pinarentahan
kang lèr wetan iku kinèn nowangi
kutha Makwah wus kalimput
wetan ginawe towang
andalêdêg sadina-dina kang rawuh
kali kalèn kitha Makwah
amungsuh bêngawan banjir

gumuruh swaraning bala
kang angêpung datan pakuwon sami
wong kutha maras andulu
dene gunge kang mêngsah
Risang Unuk Marjaban minggah ing panggung
kalawan Sang Raja Balbal
ningali mungsuh kang prapti

tumut Ki Patih Baktiyar
Prabu Irman lawan Sang Raja Bumi
Raja Balbal asru muwus
iya dene wong Arab
durung wêruh iya ta ing balaningsun
kalawan ing Kalakodrat
kumêcêr andulu janmi

patihe Sang Raja Balbal
ingandikan minggah panggung wus prapti
Patih Thalthal namanipun
Raja Balbal angucap
bala Thalthal anuduha mêngko dalu
wong patang puluh kewala
padha ngambila nyawiji

ginawe pêcêl kewala
lan kinulub ginorèng kang sêpalih
tur ginawe besuk esuk
lan pilihana ingkang
lêmu gajih aja angamèk wong kuru
lan linêmêng kang kumidang
sandika ing aturnèki

nanging bapa aja kurang
aja luwih patang puluh sawêngi
yèn luwiha saking iku
girisira kawruhan
têmah minggat wong Kuparman bodhol iku
tan tutug sira mêmangan
gumujêng ingkang miyarsi

gantya wau kawuwusa
pakuwone para ratu wus prapti
ing dalu sami akumpul
gunêm tindaking aprang
pêpak anèng pakuwone Raja Urmus
senapati ngiras êmban
Sri Natèng Ngrum Burudangin

aglar ing ngarsa bujana
larih midêr Sang Prabu Burudangin
polatan Prabu Sêmakun
budinira ajêmbar
ragi kaku cêkak budi Raja Urmus
katujune ingkang ngêmban
Risang Prabu Burudangin

alon dènira ngandika
yayi Kulub lan yayi ing Kubarsi
iki ta wartane mungsuh
mangke dalu mamôngsa
bapa Dhatuk Mahgribin kang kula utus
anêlik gunême mêngsah
mungsuh kang sok môngsa janmi

kabèh bala Kalakodrat
Raja Kulub Kalbujèr matur aris
mênggah kawula pukulun
yèn karsa ginêndhingan
kula badhe kanthi kang sampun winuruk
ngajarakên ing prang kêmat
sakawan para narpati

adarbe pêputhon waja
anyêdasa gênge sacêngkir-cêngkir
yèn kawula kakang prabu
mung satunggil kewala
liya saking puthon mas wêkasing guru
nanging ratu bala amba
sadaya dipun lilani

nanging puthon mas tan kêna
amung kula tan langkung saking siji
Tasangsulngalam gumuyu
yayi luwih prayoga
timbalana kang ratu papat puniku
sigra wau ingandikan
prajurit Kulub wus prapti

Raja Badras Raja Kuncrat
Raja Kalbèn Sang Raja Baubadrim
Kalbujèr prajuritipun
sami ratu amônca
sintên yayi prajurit pangiridipun
Raja Kalbujèr turira
anggambuh pun Baubadrim

ngandika Sang Aprabu
Tasangsulngalam sarwi gumuyu
dèn prayitna bapa Raja Baubadrim
sira pan arsa sun utus
lan karsane yayi katong

gih yayi mangke dalu
anulaka ing cidraning mungsuh
padha arsa amèk wong ing mêngko bêngi
kang sêparo mungsuh iku
kabèh padha doyan uwong

jaganana ing dalu
jabane baris yèn ana rawuh
dhinginana wong cidra dudu prajurit
singa-singa kang kadulu
padha nyêbara pêputhon

narendra papat iku
bisa gawe puthon mas nyapuluh
matur nêmbah sira Raja Baubadrim
sandika yèn sampun rampung
paran parentah sang katong

ngandika malih prabu
lah iya yayi Maliyat Kustur
saosêna kajinêmanira yayi
kang bisa nguncalkên iku
wong turu mèh dadi layon

mandine sirêpipun
agawe turu wong kalih dalu
bisa mlumpat ing kutha anyangking èsthi
umatur Maliyat Kustur
inggih kalih sami katong
gya tinimbalan rawuh
Raja Badakir Raja Kalkuwur
ratu andêl balane 
- Natèng Kubarsi
alon wau dènnya muwus
Sri Burudangin Sang Katong


karo ngong timbaliku
sira karo iya ingsun utus
kakang Prabu Kalkuwur kakang Badakir
saosa ing mangke dalu
bok ana luhuring lakon


yèn maling mungsuh lampus
dening prajurit papat ing Kulub
lah gawanên manjing kitha Makwah sami
pênthangên wong patang puluh
ing pênangkilan sang katong


lawan sirêpirèku
Raja Badakir Raja Kalkuwur
lah ungkrêdên sirêpmu amung sawêngi
yèn kongsia kalih dalu
gawe nisthane pra katong


sandika aturipun
Raja Bandakir Raja Kalkuwur
bubar sampun dadi kabèh kang pinikir
ya ta warnanên ing dalu
miranti jaban pakuwon


wuwusên malih mungsuh
Kya Patih Thalthal pukul sapuluh
gawa mantri patang puluh nora luwih
prajurit sring saba dalu
andêle Balbal Sang Katong


mung tampar gamanipun
tampar babakaning wrêksa wuru
anyiluman tampar gone kêmatnèki
singa kang kagêpok rubuh
alêsu banjur gêloso


punika tingkahipun
mangkana Patih Thalthal prapta wus
jaban baris apan sampun dèn pasangi
wong sapuluh padha rubung
ngadhêp gêni marong-marong


nèng kiwa têngênipun
sadaya wau prajurit Kulub
lan Kubarsi prayoga gènnya miranti
Kya Patih Thalthal sru muwus
- dene adhakan ingkang wong


bêdhiyang apa iku
dene gêni kang padha rinubung
paranana wong papat bae dèn aglis
lagi mara munyuk-munyuk
gapruk sinambêr pêputhon


pilingan ana irung
ana dhadhane pating gurapluk
wong sakawan sami pêjah ting gulinting
Patih Thalthal asru muwus
pagene batur têturon


kêna ing apa iku
payo tilikana wong papat nusul
lagi mara marang gon rewangirèki
sinambêr puthon kumapruk
êndhase muncrat gêloso


Patih Thalthal sru muwus
ika maning nusul banjur turu
gêgêmblungan nglakoni parentah mami
dipadha lan gawenipun
pribadi padha gêguyon


wong sapuluh tinuduh
gupuh-gupuh nusul baturipun
lagi prapta sapuluh sinambêr kêni
ana jêlèh ana kagum
kabèh mati ting gêloso


patih graitèng kalbu
mung kari rongpuluh rewangipun
julalatan mulat kanan lawan kering
pêputhon prapta gumrudug
pating kalêpruk anêmpoh


ki patih wus katêmpuh
ing pêputhon thal-thêl sikutipun
ingkang kiwa anjumbul rêkyana patih
thal thêl tugêl dhêngkulipun
wus tiba pating galoso


bature kabèh lampus
sigra umarêk Raja Kalkuwur
Baubadrim Badakir prasami prapti
tiyang Kalakodrat lampus
sadaya sinambêr puthon


gumrudug ngalor ngidul
padha giwar prasami 
- kacakup
patang puluh wus tan ana kari siji
kyana patih wau dulu
kunarpane siji kaot


kinira yèn wong agung
miwah busananira pinunjul
busanane bajune kacèk pribadi
wus sami wruh yèn wong agung
Patih Thalthal gya pinothol


amung kantun kang gêmbung
sami ngusung manjing kitha sampun
apan sami malumpat anyangking jisim
balane Raja Kalkuwur
lan bala Badakir Katong


prapta sor sitiluhur
gènira mênthang sadayanipun
sor têratag ing saka dipun ugêri
amung ki patih puniku
kang kari gêmbung kemawon


sirahe pan sinunduk
pinanjêr ing jabaning lun-alun
mawi kitir hèh Irman apa sirèki
kang duwe pakon srayamu
kang arsa padha badhog wong


pagene luwih nambuh
apa ta sira nora angrungu
yèn gêgêdhug ing prang Raja Burudangin
ingkang ngêmban Raja Urmus
senapatine palugon


jamak prajurit punjul
iya prang rame yèn manggih unggul
sasukane dèn badhoga rina wêngi
dene dadakan ta durung
banjur lumaku anyolong


arsa amèk kang lawuh
sapa lila wong aduwe batur
mêsum têmên Irman panggawenirèki
ratu alum ambêk mêsum
têka sae mêmulat wong


Baktiyar pêpatihmu
Sang Raja Irman iku sun pundhut
arsa ingsun jêjuwing ingsun sêsuwir
lambene 
- Baktiyar iku
dosane ngajak maleyot


lawan atimu iku
iya Sang Raja Irman Mêdayun
arsa ingsun jupuk manira salini
iya senapatiningsun
kon nyalini ati kêbo


dene kêna tinuntun
mring Baktiyar dèn ajak silulup
ing pawuhan mangkene Irman sirèki
bungah têmên sira iku
sarayamu badhog uwong


manawa wong Mêdayun
kêna binadhog padha wong iku
wong Kuparman yèn isih wong Burudangin
tan kêna binadhog iku
malah kang badhog macethot


wusnya pamênthangipun
Raja Badakir Raja Kalkuwur
Raja Kuncrat Badras Kalbèn Baubadrim
sami marak ing sang prabu
sadaya marang pakuwon


katur sasolahipun
suka sadaya kang para ratu
kunêng dalu ya ta kawuwusa enjing
ingkang anèng jro kithèku
pamucunge para katong


Pocung
sami mêtu marang panangkilanipun
enjing ingkang ngopyak
mila age dèn wiyosi
praptèng jawi mulat kathah pêpênthangan


sami ngungun ingkang kêmit pan dinangu
apa tan wêruha
katon gêmbunge ki patih
Patih Thalthal katon pothol êndhasira


Balbal gêtun èstu yèn kinongkon dalu
mantri kang ajaga
ngaturkên sirahing patih
Patih Thalthal pêpatihe Raja Balbal


sirahipun kinitiran 
- layangipun
katur ing pra nata
sami dèn iling-ilingi
kitir muni Sang Raja Tasangsulngalam


nyêkêl pandung patang puluh maling mungsuh
punggawa satunggal
Patih Thalthal dhasirèki
alok-alok maring sira Raja Irman


kinèn sêru kang amaca suratipun
Balbal satus merang
ulate acum lir mayid
Raja Irman mukanya sawang kunarpa


Raja Unuk Marjaban alon amuwus
hèh ta yayi Balbal
nora kêna ginagampil
mêmungsuhan lawan prajurit Kuparman


lah puniku tingkah bênyanyak-bênyunyuk
anêmu wêwirang
luwih saking wirang isin
prajurite ginawe pangewan-ewan


patang puluh siji nora antuk kiwul
Ratu Makwah mujar
sira Sang Raja Kusilkin
Ki Baktiyar puniku kurang wêweka


nora pemut marang Raja Balbal tuhu
mungsuh wong Kuparman
putrèstri dadi ratu jin
nata dèwi dadi ratu jin sajagad


lamun mungsuh ratu cêthathak-cêthuthuk
môngsa anggawêra
tiwas angathahkên kardi
anggêgawa rusake marang wong kathah


ratu-ratu kaliwat ing sêdhihipun
kêbrokan gêgaman
sira sang Raja Kusilkin
muring-muring marang Ki Patih Baktiyar


Raja Unuk Marjaban wruh sêdhihipun
sagung para nata
pangandikanira aris
aja ana sungkawa yèn maksih ingwang


iya ingsun 
- kang mulihna wirangipun
yèn besuk mêtu prang
sun tumpêse ja na kari
wong Kuparman wiyahèn tan tinêmênan


tan winuwus ing dalu Raja Mêdayun
nimbali Baktiyar
prapta sang nata lon angling
kaya apa nêniwasi srayanira


gawe usul mundhak cunthêl nora ucul
iku Raja Balbal
pijêr paringas-paringis
durung pira iku atine wus gêmpal


patih matur paduka kèndêl rumuhun
pun Unuk Marjaban
punika langkung sinêkti
kadi tumpês yèn apranga wong Kuparman


aku ngrungu Raja Kusilkin wèh wêruh
wonge wingi ilang
sêlawe iku dèn ambil
têlapakan ingkang katitik binuwang


marang mungsuh amamôngsa nora enjuh
amung padha rowang
katon edane si baring
gêdhèn angkuh nora godag yèn apêrang


tan kawuwus ing dalu wuwusên esuk
sigra atêngara
sira Natèng Burudangin
animbangi têngara kang para raja


Raja Urmus ngirabakên barisipun
akêpung kalangan
munggèng singangsana manik
dènnya lênggah sadhiya Tasangsulngalam


dhampar gathuk ing wijoan palowanu
anèng kering kanan
Raja Kulub lan Kubarsi
Kemar jajar kalawan Tasangsulngalam


Rajèng Ngungsur sira Sang Prabu Dukyanus
lan Rajèng Kalkiyah
sira Sang Prabu Dukyanis
banjêng lawan sakathahe para 
- nata


ya ta wau kang anèng jro kitha mêtu
Sang Unuk Marjaban
sabalanira umiring
munggèng ngarsa tan kundur kang nunggang macan


Durma
andalêdêg baris mijil saking kitha
prajurit Ngambarkawit
miwah Raja Balbal
kalayan Raja Irman
utawi Raja Kusilkin
ratu ing Makwah
sami têpung kang baris


Prabu Irman lênggah lan Unuk Marjaban
Balbal sarta Kusilkin
jajarira lênggah
lawan Patih Baktiyar
Rajèng Kulub matur aris
sarwi anêmbah
mring Nata Burudangin


kakang prabu sêmune mungsuh punika
kathah nitih mong rukmi
andêle ngayuda
luhung tuwan undhanga
bala paduka kang nitih
macan sadaya
buntute sadayèki


sami dipun jêmbulana laring mêrak
sampun kaliru sami
lawan macan mêngsah
saksana ingundhangan
pating balêbêr angambil
êlaring mêrak
wus sami dèn jêmbuli


Raja Unuk Marjaban angatag bala
patang atus prajurit
ingkang nunggang macan
aglar sami sêsumbar
sira Natèng Burudangin
angatag bala
Wiswèl kinèn mêtoni


bêkta bala patang atus nitih macan
surak gumuruh atri
Wiswèl angsahira
Kalbujèr sigra ngatag
ratu kang sami darbèni
pêputhon waja
Sang Raja Baubadrim


Raja Badras Kuncrat Kalbèn sami mangsah
amor balanirèki
Wiswèl nitih macan
ingkang
- ratu sakawan
gumuruh gurang thongthonggrik
bèri wurahan
mungsuh rewang barêngi


sarêng têmpuh arame ulêng ubêkan
parêng anggro ngajrihi
suka kang tumingal
uyêl aliru papan
ratu sakawan ngêtêbi
pêputhon waja
sumêbut sami mijil


kawatgata sirahe macaning mêngsah
rêmuk lajêng ngêmasi
pêcah dhase niba
kang nunggang gêladrahan
pating kalêpruk babarji
kang jêjêmbulan
sadaya dèn liwati


ingkang datan jêjêmbul buntute samya
kumrutug nganan ngering
wus kathah kang pêjah
miwah wau kang nunggang
bingung mungsuh tan udani
sangkaning balang
awor lesus mulêsi


Raja Wiswèl mobat-mabit gadanira
kang katênggêl mor siti
dangu dènira prang
tumpês ingkang umêngsah
wong patang atus mung kari
kang nandhang brana
glasah macan kang mati


Raja Wiswèl macane kalong nêmbêlas
wonge sapuluh mati
mungsuh têtumpêsan
patang atus kang macan
lêlima namung kang kari
lumayu ngithar
kang nunggang nandhang kanin


wong pêpitu kang lumayu kêkadhalan
pisah macan wus mati
dadya mung sawêlas
wonge kang nora pêjah
macan lêlima kang urip
eram kang mulat
suraknya wanti-wanti


sami sirêp wong kapir ngungun tumingal
rakite kang ajurit
mungsuh maksih wêtah
bature têtumpêsan
gèdhèg-gèdhèg 
- aningali
Unuk Marjaban
polahe ing ajurit


tinêtêgan wus dalu mundur kalihnya
lajêng bujana sami
Sang Unuk Marjaban
lawan Sang Raja Balbal
mundur manjing kitha malih
datan bujana
ngênês dènnya sor jurit


Raja Irman ngandika marang Baktiyar
sida Baktiyar iki
kasor Si Marjaban
baktiyar matur nêmbah
dèrèng tumandang pribadi
Unuk Marjaban
kadi ing benjing enjing


ya ta jêtung mêrkungkung Sang Raja Irman
ing dalu tan kawarni
enjinge têngara
Raja Unuk Marjaban
balane sadaya mijil
Balbal lan Irman
Baktiyar lan Kusilkin


mijil baris kang wadya sampun atata
têpung kapang ngubêngi
gène para nata
miwah senapatinya
tan owah kadya duk wingi
Sang Natèng Kemar
lan Raja Burudangin


ngapit-apit pinarak gathuk kalawan
wijoan palowani
Urmus angêdhangkrang
ingkang saos ing ngarsa
Rajèng Kulub lan Kubarsi
Ngungsur Kalkiyah
sami saos ing jurit


angandika Sang Prabu Tasangsulngalam
kakang Prabu Kuwari
kularsa maguta
anacak yudanira
uwong ingkang badhog janmi
ngantosa mêngsah
Kalbujèr matur aris


kula ingkang miyosi sampun paduka
mangke yèn wus kalindhih
tuwan têtulunga
kularsa ngicipana
yudane wong badhog janmi
mèsêm ngandika
Sang Natèng 
- Burudangin


inggih yayi nanging ta dipun prayitna
mungsuh wong badhog janmi
Kalbujèr saksana
sigra nitih dipôngga
kawot sakaprabon jurit
munggèng dipôngga
praptèng payudan aglis


sumbar-sumbar gajah midêr amêndhapan
makutha murub asri
kasorot ing surya
hèr laut karo bêlah
gêbyar-gêbyar nêrawungi
payo mêtua
mungsuh sok badhog janmi


atêtanya Sang Raja Unuk Marjaban
Baktiyar sapa iki
sigra aturira
Natèng Kulub punika
Kalbujèr ratu prajurit
isèn wijoan
Sang Prabu Parangakik


Sultan Anom Jayusman Samsumirijal
punika kan ngêmongi
manggalaning aprang
binêktakkên kang paman
Raja Urmus senapati
ratu dandanan
mila sagung para ji


angandika Sang Raja Unuk Marjaban
punika ngajak tandhing
apik wong Kuparman
sukêr yèn aprang gêbyah
Raja Balbal èsmu runtik
kula kang mapag
yudane ratu iki


ngawe titihane macan saturôngga
gêng pancal anglangkungi
ngajrihi winulat
binarong lar manyura
Balbal têdhak sigra nitih
surak gumêrah
mungsuh rewang barêngi


wus apanggih kang aprang ayun-ayunan
sapa ranmu prajurit
ingsun Raja Balbal
arine Raja Salsal
sutane Daldal Narpati
nguni jêng rama
sinêmbah ing para ji


- sru gumuyu Kalbujèr ragane sira
bèbèt wong badhog janmi
patihmu Si Thalthal
thal-thêl dhase wus pêgat
nora pisan angundhili
Kalbujèr gêtak
sumêbut puthon mijil


eca dènnya pocapan dhas macan kêna
gumapluk angênani
tan wruh sangkanira
pêcah êndhasing macan
pêputhon kancana bali
tan ana wikan
macan anglosod mati


sru angakak Kalbujèr pamuwusira
pagene sira iki
macan duk karipan
dadak siranggo aprang
lah iku ngisin-isini
turu nèng papan
mimisên mêtu gêtih


Raja Balbal kajungkelang tibanira
tangi pêdhang tinarik
marêpêki arsa
mêdhang sukuning gajah
sumêbut pêputhon mijil
Sang Raja Balbal
gumadhug jaja kêni


pan anglênggak tiba ngarsane dipôngga
surak gumuruh atri
prajurite Balbal
kang sami nitih macan
santana lan pra dipati
rongèwu mangsah
angrêbut ambêk pati


duk tumingal Sang Prabu Tasangsulngalam
sigra anitih èsthi
mangsah ngawe marang
Kulub ratu sakawan
Kalbèn Badras Baubadrim
Kuncrat umangsah
dharat sami gêtaki


pêputhone waja kumrutug umangsah
Sang Nata Burudangin
pan parentahira
marang satu sakawan
nadyan sayaha sirèki
aja nanunggang
pakolèh dharat bêcik


rumêksaa gustimu matur sandika 
-
ratu sakawan sami
wau pamukira
prajurit Balbal samya
ting karêpluk sirahnèki
kagyat kang nunggang
mati kang dèn titihi


singa mangsah marêpêki tan kawawa
Sang Natèng Burudangin
ngadêg nèng palana
ngulur palu rante mas
mêta dipangganirèki
panyabêtira
nganan ngering ngênani


pan sapuluh rong puluh luluh jisimnya
lêbur awor lan siti
gusis kang kaarsa
miwah pêputhon waja
gêlasah prajurit mati
tajêm gajahnya
Sang Natèng Burudangin


wus rinacut palu rante ing gènira
munggèng palana malih
kang mêngsah wus padhang
rongèwu kang gêlasah
mung têtiga ingkang urip
lan macanira
lumayu mor ing wuri


Pangkur
prajurite Raja Balbal
kang nongsongi mring gustinira sami
mung punika kang rumuhun
mung sakawan kang gêsang
ingkang kantun mung têtiga datan lampus
gèdhèg Sang Unuk Marjaban
eram ingsun aningali


yudane bala Kuparman
mungsuh akèh pinapag mung wong kêdhik
ingkang kêdhik iku wutuh
kang akèh têtumpêsan
nguculakên kêmate Sang Raja Unuk
andaka satus kang prapta
amarani mungsuh aglis


Sang Raja Tasangsulngalam
lan Kalbujèr tan obah saking èsthi
prajurit papat puniku
kang nèng ngandhap dipôngga
Kuncrat Kalbèn Badras Baubadrim pêngkuh
- kumrutug pêputhonira
mapag andaka sang prapti


pêpathake sami kêna
anggêlasah tan bisa polah malih
wau Sang Maliyat Kustur
ngagnya prajuritira
ingkang bisa nyiluman Raja Kalkuwur
Badakir sarêng umangsah
andaka kang dèn gadani


Sang Prabu Tasangsulngalam
pêparentah aja na ingkang ngungsir
kang parêk lan ênggon ingsun
iku bae sirnakna
singa cêlak banthèng kêna gêplak-gêpluk
lajêng anjêrum kewala
tan ana jênggèlèk siji


ingkang mara mara rêbah
andakane rongatus sirna gusis
ngungun kang sami andulu
Raja Unuk Marjaban
sasirnane kêmat banthèng kang rongatus
lan Raja Balbal kantaka
asangêt dèrèng ngalilir


arsa têdhak ngawaki prang
katanggêlan surya wus nitih wukir
tinêtêgan unduripun
mila nimbangi bubar
para ratu bala Kuparman wus mundur
Sang Prabu Tasangsulngalam
lawan Kalbujèr ngunduri


upami linajêngêna
sirna mungsuh sadina iki nanging
sayêkti nistha satuhu
tan arsa nglakonana
ing madyane anganti sukaning mungsuh
utamine kirim tômba
lamun mungsuh nandhang kanin


Sang Raja Tasangsulngalam
nganggo madya mungsuh susah dèn anti
anut sasukaning mungsuh
sanadyan mungsuh rusak
pan inganti sakarêpe ingkang mungsuh
parentah kinèn sadhiya
lawan prayogane rakit


mangkana lajêng bujana
Raja Urmus lan Natèng 
- Burudangin
kumpul sagung para ratu
lajêng sami drawina
kunêng Unuk Marjaban sapraptanipun
lajêng mring pakuwon Balbal
ningali dènira kanin


Irman Baktiyar tut wuntat
Raja Unuk Marjaban prapta linggih
Raja Balbal maksih kantu
gosong gêsêng jajanya
amêthuthuk samaja abuh mêjutu
gosong sangêt angêmu rah
Unuk Marjaban tanya ris


hèh adhi Patih Baktiyar
gaman apa tumrap mangkene iki
wong Kuparman adatipun
matur Patih Baktiyar
puthon êmas sanjatane Raja Kulub
dene jampine punika
uyuh kidang kang nusoni


lingira Unuk Marjaban
mendah wruha kadange sri bupati
Raja Salsal dukanipun
ratu gêng môndraguna
yayi Irman Sang Raja Salsal puniku
atmajane Raja Daldal
trahing ratu guna sêkti


ing mangke Sang Raja Salsal
anuruni kadi kang rama swargi
kuwasa ambêdhol gunung
ambuwang gajah bisa
saonjotan dipôngga tibane ajur
miwah bêdhol gora rupa
rinangkêp ing kanan kering


mila datan wontên nôngga
para ratu wawrate ing ajurit
mèh nimbangi wawratipun
rama dika ing Ngrokam
nanging inggih sêmbada gêng luhuripun
wau ta duk ingusadan
Sang Raja Balbal anglilir


nanging dèrèng bisa lênggah
sami lênggah wau narendra kalih
mangkana sami amuwus
pamit 
- amêsanggrahan
Raja Balbal arsa dhahar pindhang gênjur
bêbayi umur sawarsa
Kusilkin kang dèn pundhuti


pinaringan satus dinar
Rajèng Makwah sêdhih kêpati-pati
lawan kathah wadyanipun
kang sami tur uninga
sabên dina kathah ical wadyanipun
dèn môngsa wadyane Balbal
dadya dalu anênulis


ing Prabu Tasangsulngalam
nuju sami bujana lan para ji
surate anulya katur
kawula Rajèng Makwah
pun Kusilkin kabawah Ratu Mêdayun
kawula mangke atobat
inggih Sang Rajèng Mêdayin


sêrayane môngsa janma
rencang amba kèh ical sabên bêngi
putra Mêdayun puniku
ingkang paduka êmban
punapa ta kenging kawula pukulun
ngungsia anut agama
saking sangêt tan kuwawi


sabên dalu kathah ical
ratunipun asring mundhut bêbayi
dhaharipun pindhang gênjur
bayi umur sawarsa
sami gumyak kang miyarsa para ratu
mangsuli Tasangsulngalam
tinggalên kuthamu aglis


pêsthi lamun kinukuhan
mring gustine Raja Urmus Sang Aji
wong cilik ingkang rinêbut
duta kinèn nulaka
ana pira kèhe kang milu ratumu
inggih namung gangsal lêksa
lamun wontêna ing jawi


sayêkti punika wêwah
inganthukan mring Natèng Burudangin
duta mit anulak wangsul
praptanira jro kitha
sira Raja Kusilkin wus dandan dangu
praptane utusanira
budhal Sang Raja Kusilkin 
-


mijil sagung balanira
jalu èstri budhal tan ana kari
kang repot kinèn rumuhun
saking sakèthèng mêdal
wusnya têlas parèstri rêrepotipun
budhale surak gumêrah
wontên pakuwon kapêncil


balanira Raja Balbal
lan punggawa puniku dèn ampiri
ingamukan gêmpur tumpur
tumpêsan sapunggawa
bala Makwah sakit manah nêmu kuwuk
sapraptane jawi kitha
sakit manah mulya sami


pakuwonira pinêrnah
tan atêbih lawan gustinirèki
kocapa wau ing pungkur
jro kutha awurahan
tinumpiksa yèn ratune Makwah iku
lolos lawan balanira
sarayate datan kari


lungane sarwi angiras
angampiri pondhok bupati siji
ingamuk anêmu kuwuk
atilar kitir surat
nora bêtah cinolong wonge bên dalu
wonge susah milu minggat
samya ambêk nêmpuh jurit


Sang Raja Unuk Marjaban
langkung merang bala wus dèn gêntèni
kang jaga sakèthèngipun
dinum parentahira
Prabu Irman sakori bubuhanipun
sakorine Raja Balbal
Unuk Marjaban rong kori


Irman kalawan Baktiyar
ingandikan mring Raja Unuk prapti
pangandikanira asru
lan prajurit pinêpak
hèh Sang Nata Mêdayin apa satuhu
dika anyuruhi ing prang
punapa gêguyon niki


mila ingsun 
- iki prapta
dene awit layang dika kang prapti
katur marang ratuningsun
yèn sira nuwun bala
angancika ing Makwah ya panuwunmu
punapa gawe loropan
minggate Si Ratu Bumi


alah prang lan wong Kuparman
iya iku mungsuh ingkang sayêkti
Irman apa ta sêdyamu
payo kene kewala
mêndhak-mêndhak alingan katon sirèku
Raja Irman garagapan
dhêrodhog saurirèki


sarwi nolèh mring Baktiyar
hèh Baktiyar paran dadine iki
Sang Unuk Marjaban gupuh
ngêjèpi prajuritnya
Kyana Patih Baktiyar sigra tinubruk
binônda wus cinêngkalak
dene Sang Rajèng Mêdayin


siniwêr pan ora kêna
ngangge gaman sakapraboning jurit
kadi wong wadon barundhul
patihe cinêngkalak
nora kèndêl dêrmèmèl sêsambatipun
Unuk Marjaban parentah
pêpatih lan ratunèki


aja pisah lawan ingwang
yèn pisaha yêkti minggat ngalani
apa arêp adol ingsun
mangkono tingkahira
minta sraya angloropakên puniku
Raja Irman paringisan
tan bisa sumaur brangti


gya tinimbalan rawuh
Raja Badakir Raja Kalkuwur
ratu andêl balane Natèng Kubarsi
alon wau dènnya muwus
Sri Burudangin Sang Katong

karo ngong timbaliku
sira karo iya ingsun utus
kakang Prabu Kalkuwur kakang Badakir
saosa ing mangke dalu
bok ana luhuring lakon

yèn maling mungsuh lampus
dening prajurit papat ing Kulub
lah gawanên manjing kitha Makwah sami
pênthangên wong patang puluh
ing pênangkilan sang katong

lawan sirêpirèku
Raja Badakir Raja Kalkuwur
lah ungkrêdên sirêpmu amung sawêngi
yèn kongsia kalih dalu
gawe nisthane pra katong

sandika aturipun
Raja Bandakir Raja Kalkuwur
bubar sampun dadi kabèh kang pinikir
ya ta warnanên ing dalu
miranti jaban pakuwon

wuwusên malih mungsuh
Kya Patih Thalthal pukul sapuluh
gawa mantri patang puluh nora luwih
prajurit sring saba dalu
andêle Balbal Sang Katong

mung tampar gamanipun
tampar babakaning wrêksa wuru
anyiluman tampar gone kêmatnèki
singa kang kagêpok rubuh
alêsu banjur gêloso

punika tingkahipun
mangkana Patih Thalthal prapta wus
jaban baris apan sampun dèn pasangi
wong sapuluh padha rubung
ngadhêp gêni marong-marong

nèng kiwa têngênipun
sadaya wau prajurit Kulub
lan Kubarsi prayoga gènnya miranti
Kya Patih Thalthal sru muwusdene adhakan ingkang wong

bêdhiyang apa iku
dene gêni kang padha rinubung
paranana wong papat bae dèn aglis
lagi mara munyuk-munyuk
gapruk sinambêr pêputhon

pilingan ana irung
ana dhadhane pating gurapluk
wong sakawan sami pêjah ting gulinting
Patih Thalthal asru muwus
pagene batur têturon

kêna ing apa iku
payo tilikana wong papat nusul
lagi mara marang gon rewangirèki
sinambêr puthon kumapruk
êndhase muncrat gêloso

Patih Thalthal sru muwus
ika maning nusul banjur turu
gêgêmblungan nglakoni parentah mami
dipadha lan gawenipun
pribadi padha gêguyon

wong sapuluh tinuduh
gupuh-gupuh nusul baturipun
lagi prapta sapuluh sinambêr kêni
ana jêlèh ana kagum
kabèh mati ting gêloso

patih graitèng kalbu
mung kari rongpuluh rewangipun
julalatan mulat kanan lawan kering
pêputhon prapta gumrudug
pating kalêpruk anêmpoh

ki patih wus katêmpuh
ing pêputhon thal-thêl sikutipun
ingkang kiwa anjumbul rêkyana patih
thal thêl tugêl dhêngkulipun
wus tiba pating galoso

bature kabèh lampus
sigra umarêk Raja Kalkuwur
Baubadrim Badakir prasami prapti
tiyang Kalakodrat lampus
sadaya sinambêr puthon

gumrudug ngalor ngidul
padha giwar prasami kacakup
patang puluh wus tan ana kari siji
kyana patih wau dulu
kunarpane siji kaot

kinira yèn wong agung
miwah busananira pinunjul
busanane bajune kacèk pribadi
wus sami wruh yèn wong agung
Patih Thalthal gya pinothol

amung kantun kang gêmbung
sami ngusung manjing kitha sampun
apan sami malumpat anyangking jisim
balane Raja Kalkuwur
lan bala Badakir Katong

prapta sor sitiluhur
gènira mênthang sadayanipun
sor têratag ing saka dipun ugêri
amung ki patih puniku
kang kari gêmbung kemawon

sirahe pan sinunduk
pinanjêr ing jabaning lun-alun
mawi kitir hèh Irman apa sirèki
kang duwe pakon srayamu
kang arsa padha badhog wong

pagene luwih nambuh
apa ta sira nora angrungu
yèn gêgêdhug ing prang Raja Burudangin
ingkang ngêmban Raja Urmus
senapatine palugon

jamak prajurit punjul
iya prang rame yèn manggih unggul
sasukane dèn badhoga rina wêngi
dene dadakan ta durung
banjur lumaku anyolong

arsa amèk kang lawuh
sapa lila wong aduwe batur
mêsum têmên Irman panggawenirèki
ratu alum ambêk mêsum
têka sae mêmulat wong

Baktiyar pêpatihmu
Sang Raja Irman iku sun pundhut
arsa ingsun jêjuwing ingsun sêsuwir
lambene Baktiyar iku
dosane ngajak maleyot

lawan atimu iku
iya Sang Raja Irman Mêdayun
arsa ingsun jupuk manira salini
iya senapatiningsun
kon nyalini ati kêbo

dene kêna tinuntun
mring Baktiyar dèn ajak silulup
ing pawuhan mangkene Irman sirèki
bungah têmên sira iku
sarayamu badhog uwong

manawa wong Mêdayun
kêna binadhog padha wong iku
wong Kuparman yèn isih wong Burudangin
tan kêna binadhog iku
malah kang badhog macethot

wusnya pamênthangipun
Raja Badakir Raja Kalkuwur
Raja Kuncrat Badras Kalbèn Baubadrim
sami marak ing sang prabu
sadaya marang pakuwon

katur sasolahipun
suka sadaya kang para ratu
kunêng dalu ya ta kawuwusa enjing
ingkang anèng jro kithèku
pamucunge para katong

sami mêtu marang panangkilanipun
enjing ingkang ngopyak
mila age dèn wiyosi
praptèng jawi mulat kathah pêpênthangan

sami ngungun ingkang kêmit pan dinangu
apa tan wêruha
katon gêmbunge ki patih
Patih Thalthal katon pothol êndhasira

Balbal gêtun èstu yèn kinongkon dalu
mantri kang ajaga
ngaturkên sirahing patih
Patih Thalthal pêpatihe Raja Balbal

sirahipun kinitiran layangipun
katur ing pra nata
sami dèn iling-ilingi
kitir muni Sang Raja Tasangsulngalam

nyêkêl pandung patang puluh maling mungsuh
punggawa satunggal
Patih Thalthal dhasirèki
alok-alok maring sira Raja Irman

kinèn sêru kang amaca suratipun
Balbal satus merang
ulate acum lir mayid
Raja Irman mukanya sawang kunarpa

Raja Unuk Marjaban alon amuwus
hèh ta yayi Balbal
nora kêna ginagampil
mêmungsuhan lawan prajurit Kuparman

lah puniku tingkah bênyanyak-bênyunyuk
anêmu wêwirang
luwih saking wirang isin
prajurite ginawe pangewan-ewan

patang puluh siji nora antuk kiwul
Ratu Makwah mujar
sira Sang Raja Kusilkin
Ki Baktiyar puniku kurang wêweka

nora pemut marang Raja Balbal tuhu
mungsuh wong Kuparman
putrèstri dadi ratu jin
nata dèwi dadi ratu jin sajagad

lamun mungsuh ratu cêthathak-cêthuthuk
môngsa anggawêra
tiwas angathahkên kardi
anggêgawa rusake marang wong kathah

ratu-ratu kaliwat ing sêdhihipun
kêbrokan gêgaman
sira sang Raja Kusilkin
muring-muring marang Ki Patih Baktiyar

Raja Unuk Marjaban wruh sêdhihipun
sagung para nata
pangandikanira aris
aja ana sungkawa yèn maksih ingwang

iya ingsun kang mulihna wirangipun
yèn besuk mêtu prang
sun tumpêse ja na kari
wong Kuparman wiyahèn tan tinêmênan

tan winuwus ing dalu Raja Mêdayun
nimbali Baktiyar
prapta sang nata lon angling
kaya apa nêniwasi srayanira

gawe usul mundhak cunthêl nora ucul
iku Raja Balbal
pijêr paringas-paringis
durung pira iku atine wus gêmpal

patih matur paduka kèndêl rumuhun
pun Unuk Marjaban
punika langkung sinêkti
kadi tumpês yèn apranga wong Kuparman

aku ngrungu Raja Kusilkin wèh wêruh
wonge wingi ilang
sêlawe iku dèn ambil
têlapakan ingkang katitik binuwang

marang mungsuh amamôngsa nora enjuh
amung padha rowang
katon edane si baring
gêdhèn angkuh nora godag yèn apêrang

tan kawuwus ing dalu wuwusên esuk
sigra atêngara
sira Natèng Burudangin
animbangi têngara kang para raja

Raja Urmus ngirabakên barisipun
akêpung kalangan
munggèng singangsana manik
dènnya lênggah sadhiya Tasangsulngalam

dhampar gathuk ing wijoan palowanu
anèng kering kanan
Raja Kulub lan Kubarsi
Kemar jajar kalawan Tasangsulngalam

Rajèng Ngungsur sira Sang Prabu Dukyanus
lan Rajèng Kalkiyah
sira Sang Prabu Dukyanis
banjêng lawan sakathahe para nata

ya ta wau kang anèng jro kitha mêtu
Sang Unuk Marjaban
sabalanira umiring
munggèng ngarsa tan kundur kang nunggang macan

andalêdêg baris mijil saking kitha
prajurit Ngambarkawit
miwah Raja Balbal
kalayan Raja Irman
utawi Raja Kusilkin
ratu ing Makwah
sami têpung kang baris

Prabu Irman lênggah lan Unuk Marjaban
Balbal sarta Kusilkin
jajarira lênggah
lawan Patih Baktiyar
Rajèng Kulub matur aris
sarwi anêmbah
mring Nata Burudangin

kakang prabu sêmune mungsuh punika
kathah nitih mong rukmi
andêle ngayuda
luhung tuwan undhanga
bala paduka kang nitih
macan sadaya
buntute sadayèki

sami dipun jêmbulana laring mêrak
sampun kaliru sami
lawan macan mêngsah
saksana ingundhangan
pating balêbêr angambil
êlaring mêrak
wus sami dèn jêmbuli

Raja Unuk Marjaban angatag bala
patang atus prajurit
ingkang nunggang macan
aglar sami sêsumbar
sira Natèng Burudangin
angatag bala
Wiswèl kinèn mêtoni

bêkta bala patang atus nitih macan
surak gumuruh atri
Wiswèl angsahira
Kalbujèr sigra ngatag
ratu kang sami darbèni
pêputhon waja
Sang Raja Baubadrim

Raja Badras Kuncrat Kalbèn sami mangsah
amor balanirèki
Wiswèl nitih macan
ingkangratu sakawan
gumuruh gurang thongthonggrik
bèri wurahan
mungsuh rewang barêngi

sarêng têmpuh arame ulêng ubêkan
parêng anggro ngajrihi
suka kang tumingal
uyêl aliru papan
ratu sakawan ngêtêbi
pêputhon waja
sumêbut sami mijil

kawatgata sirahe macaning mêngsah
rêmuk lajêng ngêmasi
pêcah dhase niba
kang nunggang gêladrahan
pating kalêpruk babarji
kang jêjêmbulan
sadaya dèn liwati

ingkang datan jêjêmbul buntute samya
kumrutug nganan ngering
wus kathah kang pêjah
miwah wau kang nunggang
bingung mungsuh tan udani
sangkaning balang
awor lesus mulêsi

Raja Wiswèl mobat-mabit gadanira
kang katênggêl mor siti
dangu dènira prang
tumpês ingkang umêngsah
wong patang atus mung kari
kang nandhang brana
glasah macan kang mati

Raja Wiswèl macane kalong nêmbêlas
wonge sapuluh mati
mungsuh têtumpêsan
patang atus kang macan
lêlima namung kang kari
lumayu ngithar
kang nunggang nandhang kanin

wong pêpitu kang lumayu kêkadhalan
pisah macan wus mati
dadya mung sawêlas
wonge kang nora pêjah
macan lêlima kang urip
eram kang mulat
suraknya wanti-wanti

sami sirêp wong kapir ngungun tumingal
rakite kang ajurit
mungsuh maksih wêtah
bature têtumpêsan
gèdhèg-gèdhèg aningali
Unuk Marjaban
polahe ing ajurit

tinêtêgan wus dalu mundur kalihnya
lajêng bujana sami
Sang Unuk Marjaban
lawan Sang Raja Balbal
mundur manjing kitha malih
datan bujana
ngênês dènnya sor jurit

Raja Irman ngandika marang Baktiyar
sida Baktiyar iki
kasor Si Marjaban
baktiyar matur nêmbah
dèrèng tumandang pribadi
Unuk Marjaban
kadi ing benjing enjing

ya ta jêtung mêrkungkung Sang Raja Irman
ing dalu tan kawarni
enjinge têngara
Raja Unuk Marjaban
balane sadaya mijil
Balbal lan Irman
Baktiyar lan Kusilkin

mijil baris kang wadya sampun atata
têpung kapang ngubêngi
gène para nata
miwah senapatinya
tan owah kadya duk wingi
Sang Natèng Kemar
lan Raja Burudangin

ngapit-apit pinarak gathuk kalawan
wijoan palowani
Urmus angêdhangkrang
ingkang saos ing ngarsa
Rajèng Kulub lan Kubarsi
Ngungsur Kalkiyah
sami saos ing jurit

angandika Sang Prabu Tasangsulngalam
kakang Prabu Kuwari
kularsa maguta
anacak yudanira
uwong ingkang badhog janmi
ngantosa mêngsah
Kalbujèr matur aris

kula ingkang miyosi sampun paduka
mangke yèn wus kalindhih
tuwan têtulunga
kularsa ngicipana
yudane wong badhog janmi
mèsêm ngandika
Sang Natèng Burudangin

inggih yayi nanging ta dipun prayitna
mungsuh wong badhog janmi
Kalbujèr saksana
sigra nitih dipôngga
kawot sakaprabon jurit
munggèng dipôngga
praptèng payudan aglis

sumbar-sumbar gajah midêr amêndhapan
makutha murub asri
kasorot ing surya
hèr laut karo bêlah
gêbyar-gêbyar nêrawungi
payo mêtua
mungsuh sok badhog janmi

atêtanya Sang Raja Unuk Marjaban
Baktiyar sapa iki
sigra aturira
Natèng Kulub punika
Kalbujèr ratu prajurit
isèn wijoan
Sang Prabu Parangakik

Sultan Anom Jayusman Samsumirijal
punika kan ngêmongi
manggalaning aprang
binêktakkên kang paman
Raja Urmus senapati
ratu dandanan
mila sagung para ji

angandika Sang Raja Unuk Marjaban
punika ngajak tandhing
apik wong Kuparman
sukêr yèn aprang gêbyah
Raja Balbal èsmu runtik
kula kang mapag
yudane ratu iki

ngawe titihane macan saturôngga
gêng pancal anglangkungi
ngajrihi winulat
binarong lar manyura
Balbal têdhak sigra nitih
surak gumêrah
mungsuh rewang barêngi

wus apanggih kang aprang ayun-ayunan
sapa ranmu prajurit
ingsun Raja Balbal
arine Raja Salsal
sutane Daldal Narpati
nguni jêng rama
sinêmbah ing para ji

sru gumuyu Kalbujèr ragane sira
bèbèt wong badhog janmi
patihmu Si Thalthal
thal-thêl dhase wus pêgat
nora pisan angundhili
Kalbujèr gêtak
sumêbut puthon mijil

eca dènnya pocapan dhas macan kêna
gumapluk angênani
tan wruh sangkanira
pêcah êndhasing macan
pêputhon kancana bali
tan ana wikan
macan anglosod mati

sru angakak Kalbujèr pamuwusira
pagene sira iki
macan duk karipan
dadak siranggo aprang
lah iku ngisin-isini
turu nèng papan
mimisên mêtu gêtih

Raja Balbal kajungkelang tibanira
tangi pêdhang tinarik
marêpêki arsa
mêdhang sukuning gajah
sumêbut pêputhon mijil
Sang Raja Balbal
gumadhug jaja kêni

pan anglênggak tiba ngarsane dipôngga
surak gumuruh atri
prajurite Balbal
kang sami nitih macan
santana lan pra dipati
rongèwu mangsah
angrêbut ambêk pati

duk tumingal Sang Prabu Tasangsulngalam
sigra anitih èsthi
mangsah ngawe marang
Kulub ratu sakawan
Kalbèn Badras Baubadrim
Kuncrat umangsah
dharat sami gêtaki

pêputhone waja kumrutug umangsah
Sang Nata Burudangin
pan parentahira
marang satu sakawan
nadyan sayaha sirèki
aja nanunggang
pakolèh dharat bêcik

rumêksaa gustimu matur sandika
ratu sakawan sami
wau pamukira
prajurit Balbal samya
ting karêpluk sirahnèki
kagyat kang nunggang
mati kang dèn titihi

singa mangsah marêpêki tan kawawa
Sang Natèng Burudangin
ngadêg nèng palana
ngulur palu rante mas
mêta dipangganirèki
panyabêtira
nganan ngering ngênani

pan sapuluh rong puluh luluh jisimnya
lêbur awor lan siti
gusis kang kaarsa
miwah pêputhon waja
gêlasah prajurit mati
tajêm gajahnya
Sang Natèng Burudangin

wus rinacut palu rante ing gènira
munggèng palana malih
kang mêngsah wus padhang
rongèwu kang gêlasah
mung têtiga ingkang urip
lan macanira
lumayu mor ing wuri

prajurite Raja Balbal
kang nongsongi mring gustinira sami
mung punika kang rumuhun
mung sakawan kang gêsang
ingkang kantun mung têtiga datan lampus
gèdhèg Sang Unuk Marjaban
eram ingsun aningali

yudane bala Kuparman
mungsuh akèh pinapag mung wong kêdhik
ingkang kêdhik iku wutuh
kang akèh têtumpêsan
nguculakên kêmate Sang Raja Unuk
andaka satus kang prapta
amarani mungsuh aglis

Sang Raja Tasangsulngalam
lan Kalbujèr tan obah saking èsthi
prajurit papat puniku
kang nèng ngandhap dipôngga
Kuncrat Kalbèn Badras Baubadrim pêngkuhkumrutug pêputhonira
mapag andaka sang prapti

pêpathake sami kêna
anggêlasah tan bisa polah malih
wau Sang Maliyat Kustur
ngagnya prajuritira
ingkang bisa nyiluman Raja Kalkuwur
Badakir sarêng umangsah
andaka kang dèn gadani

Sang Prabu Tasangsulngalam
pêparentah aja na ingkang ngungsir
kang parêk lan ênggon ingsun
iku bae sirnakna
singa cêlak banthèng kêna gêplak-gêpluk
lajêng anjêrum kewala
tan ana jênggèlèk siji

ingkang mara mara rêbah
andakane rongatus sirna gusis
ngungun kang sami andulu
Raja Unuk Marjaban
sasirnane kêmat banthèng kang rongatus
lan Raja Balbal kantaka
asangêt dèrèng ngalilir

arsa têdhak ngawaki prang
katanggêlan surya wus nitih wukir
tinêtêgan unduripun
mila nimbangi bubar
para ratu bala Kuparman wus mundur
Sang Prabu Tasangsulngalam
lawan Kalbujèr ngunduri

upami linajêngêna
sirna mungsuh sadina iki nanging
sayêkti nistha satuhu
tan arsa nglakonana
ing madyane anganti sukaning mungsuh
utamine kirim tômba
lamun mungsuh nandhang kanin

Sang Raja Tasangsulngalam
nganggo madya mungsuh susah dèn anti
anut sasukaning mungsuh
sanadyan mungsuh rusak
pan inganti sakarêpe ingkang mungsuh
parentah kinèn sadhiya
lawan prayogane rakit

mangkana lajêng bujana
Raja Urmus lan Natèng Burudangin
kumpul sagung para ratu
lajêng sami drawina
kunêng Unuk Marjaban sapraptanipun
lajêng mring pakuwon Balbal
ningali dènira kanin

Irman Baktiyar tut wuntat
Raja Unuk Marjaban prapta linggih
Raja Balbal maksih kantu
gosong gêsêng jajanya
amêthuthuk samaja abuh mêjutu
gosong sangêt angêmu rah
Unuk Marjaban tanya ris

hèh adhi Patih Baktiyar
gaman apa tumrap mangkene iki
wong Kuparman adatipun
matur Patih Baktiyar
puthon êmas sanjatane Raja Kulub
dene jampine punika
uyuh kidang kang nusoni

lingira Unuk Marjaban
mendah wruha kadange sri bupati
Raja Salsal dukanipun
ratu gêng môndraguna
yayi Irman Sang Raja Salsal puniku
atmajane Raja Daldal
trahing ratu guna sêkti

ing mangke Sang Raja Salsal
anuruni kadi kang rama swargi
kuwasa ambêdhol gunung
ambuwang gajah bisa
saonjotan dipôngga tibane ajur
miwah bêdhol gora rupa
rinangkêp ing kanan kering

mila datan wontên nôngga
para ratu wawrate ing ajurit
mèh nimbangi wawratipun
rama dika ing Ngrokam
nanging inggih sêmbada gêng luhuripun
wau ta duk ingusadan
Sang Raja Balbal anglilir

nanging dèrèng bisa lênggah
sami lênggah wau narendra kalih
mangkana sami amuwus
pamit amêsanggrahan
Raja Balbal arsa dhahar pindhang gênjur
bêbayi umur sawarsa
Kusilkin kang dèn pundhuti

pinaringan satus dinar
Rajèng Makwah sêdhih kêpati-pati
lawan kathah wadyanipun
kang sami tur uninga
sabên dina kathah ical wadyanipun
dèn môngsa wadyane Balbal
dadya dalu anênulis

ing Prabu Tasangsulngalam
nuju sami bujana lan para ji
surate anulya katur
kawula Rajèng Makwah
pun Kusilkin kabawah Ratu Mêdayun
kawula mangke atobat
inggih Sang Rajèng Mêdayin

sêrayane môngsa janma
rencang amba kèh ical sabên bêngi
putra Mêdayun puniku
ingkang paduka êmban
punapa ta kenging kawula pukulun
ngungsia anut agama
saking sangêt tan kuwawi

sabên dalu kathah ical
ratunipun asring mundhut bêbayi
dhaharipun pindhang gênjur
bayi umur sawarsa
sami gumyak kang miyarsa para ratu
mangsuli Tasangsulngalam
tinggalên kuthamu aglis

pêsthi lamun kinukuhan
mring gustine Raja Urmus Sang Aji
wong cilik ingkang rinêbut
duta kinèn nulaka
ana pira kèhe kang milu ratumu
inggih namung gangsal lêksa
lamun wontêna ing jawi

sayêkti punika wêwah
inganthukan mring Natèng Burudangin
duta mit anulak wangsul
praptanira jro kitha
sira Raja Kusilkin wus dandan dangu
praptane utusanira
budhal Sang Raja Kusilkin

mijil sagung balanira
jalu èstri budhal tan ana kari
kang repot kinèn rumuhun
saking sakèthèng mêdal
wusnya têlas parèstri rêrepotipun
budhale surak gumêrah
wontên pakuwon kapêncil

balanira Raja Balbal
lan punggawa puniku dèn ampiri
ingamukan gêmpur tumpur
tumpêsan sapunggawa
bala Makwah sakit manah nêmu kuwuk
sapraptane jawi kitha
sakit manah mulya sami

pakuwonira pinêrnah
tan atêbih lawan gustinirèki
kocapa wau ing pungkur
jro kutha awurahan
tinumpiksa yèn ratune Makwah iku
lolos lawan balanira
sarayate datan kari

lungane sarwi angiras
angampiri pondhok bupati siji
ingamuk anêmu kuwuk
atilar kitir surat
nora bêtah cinolong wonge bên dalu
wonge susah milu minggat
samya ambêk nêmpuh jurit

Sang Raja Unuk Marjaban
langkung merang bala wus dèn gêntèni
kang jaga sakèthèngipun
dinum parentahira
Prabu Irman sakori bubuhanipun
sakorine Raja Balbal
Unuk Marjaban rong kori

Irman kalawan Baktiyar
ingandikan mring Raja Unuk prapti
pangandikanira asru
lan prajurit pinêpak
hèh Sang Nata Mêdayin apa satuhu
dika anyuruhi ing prang
punapa gêguyon niki

mila ingsun iki prapta
dene awit layang dika kang prapti
katur marang ratuningsun
yèn sira nuwun bala
angancika ing Makwah ya panuwunmu
punapa gawe loropan
minggate Si Ratu Bumi

alah prang lan wong Kuparman
iya iku mungsuh ingkang sayêkti
Irman apa ta sêdyamu
payo kene kewala
mêndhak-mêndhak alingan katon sirèku
Raja Irman garagapan
dhêrodhog saurirèki

sarwi nolèh mring Baktiyar
hèh Baktiyar paran dadine iki
Sang Unuk Marjaban gupuh
ngêjèpi prajuritnya
Kyana Patih Baktiyar sigra tinubruk
binônda wus cinêngkalak
dene Sang Rajèng Mêdayin

siniwêr pan ora kêna
ngangge gaman sakapraboning jurit
kadi wong wadon barundhul
patihe cinêngkalak
nora kèndêl dêrmèmèl sêsambatipun
Unuk Marjaban parentah
pêpatih lan ratunèki

aja pisah lawan ingwang
yèn pisaha yêkti minggat ngalani
apa arêp adol ingsun
mangkono tingkahira
minta sraya angloropakên puniku
Raja Irman paringisan
tan bisa sumaur brangti

