pêpak sagung kang para narpati
saha bala sagêgaman wêndran
akirnan ngiring pangantèn
maring jroning kêdhatun
paningkahe anèng sitinggil
pangulu Umarmaya
wusnya ningkah tutug
linajêngkên manjing pura
para ibu wus anèng sajroning puri
agantya winursita

Prabu Sêmakun nêkakkên kapti
akasukan jroning pitung dina
angêntèkkên gêndhing kabèh
dunya dèn awur-awur
gung kasukan sangisor langit
kabèh cinithak saplak
mring Prabu Sêmakun
tan ana gethang sajuga
anutugi ing pakuwon Kaelani
dènnya karya kasukan

Ngambarkustup bumi gonjang-ganjing
madêpak budug yutan awêndran
tambuh-tambuh kèh swarane
gong bèri gurnang umung
amaguru gôngsa thongthonggrit
prahara sêkul ulam
banjir duduh-duduh
kang wadya jin ing Suwôngsa
akasukan lan wadya jin Jonggiraji
nutug sukaning driya

dadi catur lawan dadi warti
dadi loke ing jagad wiryawan
Prabu Sêmakun karyane
dènira amêmantu
wus cinêndhak saguning kardi
pangantèn sih-sinihan
tutug among lulut
munggèng sajroning kêdhatyan
ingkang paman Sêmakun munggèng sitinggil
mangkana para nata

luwar saking kasukan pra aji
amaraskên lêsahing sarira
miwah sawadyabalane
kuwayon liya-liyu
wus mangkana ingkang winarni
Sang Prabu Johanpirman
pamiyarsanipun
putri Ngambarkustup panggya
langkung rame Prabu Sêmakun bawahi
tyasnya langkung bramatya

prajurite sêdaya wus prapti
para ratu kang amôncapraja
Raja Sumuk Sumburanèn
sira Raja Jongkuwung
nami Raja Barat Lumari
ratu ing Minangkowan
Sang Raja Samsukur
pan Raja Barik Minardan
Palangdini para ratu sura sêkti
môndraguna ngayuda

enjing têngara Sang Sri Narapati
Johanpirnam miyosi ngayuda
sira Sang Raja Tasmitèn
para ratu kang ngêpung
karsanira tinumpês wani
para Ratu Kuparman
pangrasane cakup
prajurite galak-galak
para raja angajap têmpuhing jurit
durung wruh mungsuh Ngarab

kang angêpung kagyat mungsuh mijil
Nata Kôndhabumi atêngara
Raja Ngabêsi wusdene
Sri Turkiyah lan Kuljum
tuwin ingkang pra rajasiwi
têtêge asauran
barise kumêbul
miranti baris kalangan
ya ta sagung kang para ratu wus mijil
Sang Prabu Johanpirman

sampun munggèng palôngka rinukmi
jajar lawan Raja Bariakbar
miwah Sang Nusirwan Rajèng
prawira para ratu
aglar ingkang saos ing jurit
miwah bala Kuparman
aglar para ratu
tuwin para rajaputra
samya mawas winawas mungsuhe sami
Sri Sêmakun duk prapta

praptanira sang nata adnyilib
atêtinjo kang anèng barisan
narpati kalih rowange
mung bêkta kuda nyatus
Banuarli lawan Pirngadi
kagyat myarsa têngara
lampahira gupuh
prapta wus mênangi aglar
têdhak saking turôngga narendra katri
ngadêl kang para nata

pêlangkane Sang Natèng Ngabêsi
sinaoskên sang prabu alênggah
miwah sang nata kalihe
sampun sami alungguh
nêmbah matur Natèng Ngabêsi
pinarêng tuwan prapta
inggih kêdah tulus
kasenapatèn paduka
amakili ing raka paduka dening
tan kenging tinungkul prang

Raja Sêmakun mèsêm nauri
anak prabu manira têtanya
mungsuh anambuh yêktine
goboge datan ngrungu
lamun senapatine sêpi
lah putu ayonana
Kodrat Samadikun
sumbarana Johanpirman
yèn mêtoni ramanira lawan mami
singa kang mapagêna

sigra nêmbah putra ing Ngabêsi
nulya lèngsèr ngarsèng senapatya
anitihi bakarlèsekinêtab milar mamprung
praptèng papan anguwuh tandhing
hèh Prabu Johanpirman
mêtua prang pupuh
ing kene angadu yasa
tandhing sêkti ingsun putra ing Ngabêsi
prawira widigdaya

Johanpirman kagyat aningali
dene kadhinginan wêdalira
angêjèpi prajurite
mangsah Rajèng Jongkuwung
nitih kuda jênggi anirig
praptèng rana têtanya
Kodrat Samadikun
sapa aranmu kang prapta
iya ingsun Sang Nata Barat Lumari
Jongkuwung prajaningwang

sira sapa sun putra Ngabêsi
satriya moncol prawirèng yuda
bocah jêndhul punjul dhewe
Dyan Kodrat Samadikun
ya ta wau duk aningali
Sang Prabu Johanpirman
Baktak sapa magut
tunggangane ika apa
Baktak matur punika putra Ngabêsi
prawira ing ayuda

titihane bakarlès yèn jurit
awak sangsam cêmêng sirah macan
Prabu Johanpirman gèdhèg
wau kang aprang pupuh
sira Raja Barat Lumari
sampun amutêr gada
Kodrat Samadikun
tangkis parise malela
ngêtab kuda Sang Raja Barat Lumari
kitêr tan mundur ing prang

dyan ginada Kodrat Samadikun tadhah
jumêbrèt tibèng tangkis
surake gumêrah
mungsuh kêlawan rowang
pinindho putra Ngabêsi
pan pining tiga
tan osik dènnya tangkis

sigra malês arame gada-ginada dadya kitêr-kinitêr titihanira
Rajaputra Ngabêsi
bakarlès kinêtab
sinabêt sukunira
sumêbut milar mangarsi
anubruk mêngsah
Raja Barat Lumari

surak umyung Raja Jongkuwung kabônda
dening putra Ngabêsi
tinampan ing wadya
wau kang nandêr prapta
sang raja ing Palangdini
Barik Minardan
putra Yujana prapti

Kodrat Samadikun undure lon-lonan
wau ta kang ajurit
asru atêtanya
Rajaputra Yujana
sapa aranmu prajurit
sumaur sugal
sun Raja Palangdini

ratu andêlira Raja Johanpirman
Barik Minardan mami
lah ta sira sapa
anom ladak pangucap
ya putra Yujana mami
jêjuluk ingwang
Kaharkusmèn sinêkti

dèn prayitna putra Yujana sun gada
mutêr gadanira glis
Sang Barik Minardan
ngêtab turangganira
Kaharkusmèn masang tangkis
parise waja
sarwi ngêtab jênggiri

atêtanya sira Raja Johanpirman
Baktak sapa prajurit
kang amapag ing prang
lan tunggangane apa
Patih Baktak matur aris
putra Yujana
titihane jênggiri

awak macan punika asirah sangsam
buntute buntut pêksi
lir buntut manyura
suku lêmbu punika
kathah warnane jênggiri
awarna-warna
wontên kang awak sapi

nanging inggih akathah kang sirah macan
wau ta kang ajurit
anibani gada
Raja Barik Minardan
jumêbrèt katulak tangkis
putra Yujana
sigra malês ambindi

sarwi sênggak Kaharkusmèn panggadanya
ngêtab ponang jênggiri
mundur ngulêr kilan
maju malih mêndhapan
sêbat-sêbut onclang bindi
bagus sêmbada
wiraga ing ajurit

samya ebat mungsuh mulat solahira
bêsus tangkêping jurit
Prabu Johanpirman
tanya mring Patih Baktak
bapakne ika pa maksih
Prabu Yujana
kang bêsus ing ajurit

Baktak matur apan inggih maksih gêsang
ratu pandhega jurit
Prabu Kewusnendar
luwih tangkêping aprang
lamun mangsah ing ajurit
ambônda raja
astane kanan kering

nanging mangke môngsa ta winêdalêna
ratu pamèr ing jurit
yèn tan ana mêngsah
ratu punjul ing jagad
Kewusnendar miyos jurit
tunggile kathah
rongatus kang para ji

ingkang tate tandhing jitus botên kalah
dêdêge bêcik-bêcik
Raja Johanpirman
kaduwung bantu ing prang
kang yuda bindi-binindi
surak gumêrah
mungsuh rowang barêngi

dèrèng wontên kasor kang tumamèng laga
gada tan migunani
sarêng buwang gada
rame pêdhang-pinêdhang
adangu dènira jurit
tujah-tinujah
turôngga lan jênggiri

gapyuk ulêng titihanira kalihnya
Kaharkusmèn nulya glis
anyandhak wangkingan
Raja Barik Minardan
tinarik sampun katarik
wal saking kuda
sinêndhal sampun kêni

wusing ngikal pinutêr tinon ing kathah
ebat ingkang ningali
kadya ngikal mêrang
sagèdhèng tan kêrasa
nulya binanting ing siti
tiba kantaka
tinujahkên jênggiri

asêsumbar jênggiri mubêng mêndhapan
surak gumuruh atri
payo mêtonana
Narpati Johanpirman
rêbutên ingsun ing jurit
putra Yujana
lêlanang rajasiwi

tuhu putra pamèr ngasmaradilaga
ambônda ratu sêkti
onclang dhas satriya
sepak dhasing narendra
sutane narendra luwih
andêl Kuparman
kalok sumbagèng jurit

môngka ana kaya Prabu Kewusnendar
bagus prawirèng jurit
sugih bala raja
ingaku saudara
marang Sang Surayèng Bumi
hèh Johanpirman
mêtua ing ajurit

rêrêp sirêp wadya Tasmitèn kacaryan
mulat pratingkah wasis
wiraganing yuda
pijêr dongong kewala
Patih Baktak muwus bêngis
mendah mulata
Pangeran Kaelani

baya singun jêngking kongsi pitung wulan
kudane yèn ajurit
tapak wêwayangan
gumriwis iwak jambal
kang ngiring kuda sang pêkik
Jaswadiputra
Radèn Iman Karnèni

bramatya Sang Baniswèn nulya mit mangsah
Budrêgtur nitih èsthi
sarwi mandhi gada
wawrat sèwu kati mas
sang nata sutaning bibi
lan Johanpirman
môngka andêling jurit

praptèng papan Budrêktur asru têtanya
sapa ranmu prajurit
nglanangi paprangan
ingsun putra Yujana
Kaharkusmèn aran mami
lah sira sapa
ingsun Baniswèn Aji

naking-sanak lawan Prabu Johanpirman
payo gadaa aglis
Kaharkusmèn mujar
apa gobogmu dhêngkak
mamak tiwas ing pawarti
lakune mêngsah
wêwatakaning jurit

ingkang jamak angaji wartaning mêngsah
adate yèn ajurit
mangkono prawira
nora nasar bêlasar
dadak akon gada dhingin
kupingmu picak
matamu luwih tuli

sapa ranmu sanake Si Johanpirman
Budrêktur aran mami
iya dèn prayitna
Kaharkusmèn sun gada
sigra molahakên èsthi
amutêr gada
Budrêktur mupuh aglis

mapan agêng aluhur nitih dipôngga
kang alit nèng jênggiri
jumêbrèt swaranya
katulak paris waja
mubal dahana kang paris
kuwat panggada
rosane kang nadhahi

Radèn Kaharkusmèn sigra buwang gada
nyandhak watang pinusthi
ngayati tumênga
Budrêktur dèn prayitna
sun tumbak aja gumingsir
sigra lumarap
Budrêktur masang tangkis

parisane sinèlèh sirahing gajah
sarwi ngêncot jênggiri
dènira anumbak
sarêng jênggiri milar
tatas têrus ingkang paris
kumbaning liman
kampat ngêmprèt kang èsthi

ngolang-ngaling dipanggane lumba-lumba
tinubrukkên jênggiri
têlalene pêgat
jola ping kalih pêjah
sru kaplêsat sri bupati
Budrêktur pêjah
èngêt kêbat atangi

pan kêsaput dalu sigra tinêtêgan
mundur kalih kang jurit
tan ana kasoran
pur Baniswèn Raja
makuwon para narpati
putra Yujana
sinungsung bojakrami

dene Prabu Sêmakun sinungga-sungga
anak Prabu Ngabêsi
ki putra prawira
mèh angungkuli bapa
tur sêmbah Natèng Ngabêsi
ingkang supangat
raka Paduka Amir

lajêng kundur Prabu Sêmakun kêlawan
Pirngadi Banuarli
lampah rêrikatan
kuda satus adheyan
sêdalu dènnya lumaris
pukul sawêlas
enjing dènira prapti

sabênêre lêlampahan têlung dina
pan karo gêthèk prapti
lajêng mring sanggrahan
panggih lan Umarmaya
yayi sira têka ngêndi
Sêmakun nêmbah
tinjo barisan inggih

amêningi kang sampun magut ing aprang
mêngsah nambuh mêdali
rame dènnya aprang
kula enjing kakang mas
tinjo pabarisan malih
Ki Umarmaya
suka dènira angling

iya yayi sun tunggune sutanira
ya Si Hasim Katamsi
nanging umatura
marang bok ayunira
umi Sultan Parangakik
lawan Karsinah
sri nata inggih pêsthi

lah inggih môngsa tilara
kakang bok ing Parangakik
yèn kalilan inggih bidhal
sigra sami dèn utusi
Sang Prabu Parangakik
lawan Karsinah gya rawuh
miwah kang putra Kelan
myang Radèn Hasim Kuwari
samya kering ing pakuwon lan Marmaya

sapraptanira ing pura
Brikahar wus dèn timbali
prapta anèng pagêlaran
sapamuan ing jro puri
ngarsane putri kalih
tur sêmbah Prabu Sêmakun
kangbok kula ing benjang
badhe lumampah ing Mêrtis
amungkasi yudane Sri Johanpirman

duk wingi tinjo kawula
mring pabarisan mêningi
Johanpirman mêdal ing prang
pinarêng botên ngundhili
mênawi mêdal malih
milane kawula gupuh
ngandika Dyah Sudara
yayi prabu dèn aririh
sajatine pan ingsun arsa wikana

pa nyata Si Johanpirman
darbe putri yu linuwih
tur prawira widigdaya
bêcik pundi kang dipati
cinidra wusing jurit
kêlawan sadèrèngipun
Dipati Tasikwaja
matur pênêd dèrèng jurit
pikantuke nglong-nglongi mungsuh ayuda

lah inggih punika kakang
putranira Kadarwati
kula kèn dhustha putrinya
kang nami Dèwi Pirmani
sun panggihakên benjing
yèn parêng karsa Hyang Agung
lan Si Aris Munandar
wus lami madêg narpati
durung ana jodhone maksih wêwujang

yayi prabu sun bêlaka
tan ana wongliya linggih
pan karsane raka para
Wong Agung Surayèng Bumi
yayi sira kinardi
binêthara ratu agung
jumênêng nèng Kuparman
anakira Rustamaji
iku yayi jumênênga nèng Gumiwang

apan sira kang atuwa
putranira kabèh sami
padha sebaa ing sira
yayi prabu kang babonira
sagung pra putra Amir
kang wus padha madêg ratu
sira ingkang momonga
dadi ratuning para ji
apan sira trahing ratu binêthara

anadene kakangira
Wong Agung Surayèng Bumi
ana alas ing Bêsarah
kang arsa dipun bakali
rata rêsik kèh kali
ginawe nêgara besuk
kalane angandika
kang Dipati Guritwêsi
padha ana lan ari mas Parangteja

Marmaya nambungi sabda
ya ingsun padha tinari
karsane Sang Kakungingrat
Prabu Sêmakun miyarsi
nêkêm sirahe nangis
kakang Marmaya wak ingsun
sêdaya kapêrcayan
sakathahe wus kapundhi
gênge sihe dene sun wus nandhang iman

wêruh bênêr lawan salah
tuduhe kang sun sungkêmi
tumêkèng ing lara pêjah
mumura nora gumingsir
nanging kakang wak mami
lamun karsane kang iku
bangêt panuwun ingwang
boya kaduga sayêkti
dèrèng sagêd dadya ratu binêthara

lawan dèrèng karêp ingwang
kang Dipati Guritwêsi
ingsun lagya karêm ing prang
pan êmèh tumindak kêdhik
supangate Jêng Amir
yèn dadia ratu agung
baboni para raja
binathara nyakrawatilamun nora bisa prang datan kèringan

sayêktine batin ingwang
singa-singa pra putra Mir
madêg ratu binêthara
ingsun ingkang angêmongi
amunga dadi isi
ing wijoan palowanu
ratu manggalaning prang
iku kang ingsun karêmi
manthuk-manthuk Sang Dipati Tasikwaja

jêro yayi karsanira
jêr wus padha angrasani
ratu utawi satriya
lamun tiwasa ing jurit
amung kèringan lair
batine padha marêngut
lamun prawirèng yuda
kèringan ing lair batin
lan asêmu têtêp anèng alam dunya

Sudarawêrti ngandika
mêngkono karsamu yayi
iya ing sariraningwang
dadi tan bisa maoni
jêr wahyu dadya aji
pikir kang mêngkono luhur
ambabar sapêngandhap
wong tuwa kang gawe uwit
matur nêmbah kakang bok inggih punika

inggih jêng rama paduka
Mêdayin datan prajurit
darbea mantu caluthak
sampun sirna tan dadi wing
ngêmbang pace sayêkti
têrèpès botên apatut
katuju duwe putra
momot amêngku ing budi
gêng ngapura sêgarane jêmbar wiyar

yèn sira cipta prawira
dèn tatag awani mati
lêlakone kakangira
pan ora angetung tandhing
sapa wruh pati urip
luwih karsaning Hyang Agung
sira nuli apranga
besuk yèn prapta ing Mêrtis
atandhinga lan Sang Prabu Johanpirman

anadene sutanira
kaki Prabu Parangakik
tandhingên lan Bariakbar
putrine sun cidra dhingin
undhanga mring para ji
yèn budhal ing besuk esuk
lan sira pêrcayakna
yayi Prabu Burudangin
atunggua ing Ngambarkustup nêgara

amung pêngantèn jro pura
kang Dipati Guritwêsi
kanthia padha wong tuwa
ingsun arsa aningali
maring kang magut jurit
si adhi Prabu Sêmakun
wus dadi kang rinêmbak
datan kawarna ing ratri
enjingira têngara kang para nata

budhal lawan para nata
pra putra budhal mring Mêrtis
datan kantun sabalanya
Sang Prabu Rum Burudangin
Dipati Guritwêsi
têngga kitha Ngambarkustup
among pangantèn anyar
Rahadèn Hasim Katamsi
sih-sinihan samya amêmpêng ing karsa

wuwusên ingkang lumampah
ingkang miyos ing wiyati
sira Sang Rêtna Sudara
lawan Sirtupilaèli
Kusuma Kadarwati
tan pisah lawan kang ibu
prapta kang baris dharat
pakuwon wus manggih dadi
senapati nèng têngah pakuwonira

ambanjêng kang para nata
orêg nêgara ing Mêrtis
yèn senapati wus prapta
balane kadya jêladri
sagung para putra Mir
anèm sêpuh samya tumut
Sultan Samsumirijal
Jayusman ing Parangakik
Sri Ruslani Danurusamsi Karsinah

lawan pangeran ing Kelan
lan Radèn Hasim Kuwari
tuwin ingkang para nata
ing dalu datan winarni
enjing têngara jurit
Sri Mahaprabu Sêmakun
lawan sagung pra nata
gong bèri gurnang thongthonggrit
awurahan wadya gung sami kêkirab

mijil Prabu Johanpirman
saprajurite para ji
baris muntab ambêlabar
Raja Akbar wus alinggih
lan prabu ing Mêdayin
munggèng padmasana murub
myang Prabu Johanpirman
Prabu Sêmakun wus mijil
dènnya lênggah anèng amparan kêncana

para ratu para putra
nèng wijoan palowani
andhèr kang munggèng amparan
sang prabu ing Parangakik
lan Karsinah nêgari
Talsiyah Purwakôndha wus
anèng amparan êmas
Rahadèn Hasim Kuwari
lan kang raka ing Kelan munggèng wijahan

kang nêdya mayangi ing prang
Kusuma Sudarawêrti
lan kang rayi ing Karsinah
myang kang putra Kadarwati
mapan sampun winangsit
ingkang putra kinèn magut
ya ta Prabu Jayusman
amit ing paman miyosi
sigra nitih dipôngga kapraboning prang

kawrat pêlana lêlawak
dipôngga pun imankabir
gumuruh suraking wadya
Prabu Sêmakun amangsit
pan kinèn mêlanani
si amama gajahipun
Sultan Samsumirijal
praptèng papan nguwuh tandhing
mijila prang hèh sira Sang Raja Akbar

lan Sang Nata Johanpirman
lah payo tandhinga jurit
iki putra ing Kuparman
kang tuwa madêg narpati
nèng nêgri Parangakik
kêraton warising ibu
èsthi midêr mêndhapan
hèh sapa kang arêp mati
papagêna Jayusman Samsumirijal

ratu têrahing utama
jêng rama bôngsa Ismangil
jêng ibu bôngsa Iskandar
Iskandar Dulkarnaèni
rêbutên ing ajurit
ya iki putra gêgêdhug
prawira widigdaya
kaonang-onang ing bumi
putra andêl sumbaga jagad wiryawan

wus tate nguwisi karya
ambônda para narpati
trahing tulèn dadiningwang
jêng ibu paringan Widi
têdhaking ayat uni
duk jêng rama gêrah gandrung
mêntas kêpatèn garwa
dhawuh wirayat Hyang Widi
ngandikane Hyang Suksma Lata Walujwa

wus maria aja susah
garwanira sun lironi
kang padha lan garwanira
kaya kang wus angêmasi
putri ing Parangakik
lan sira besuk sêsunu
lanang prawirèng jagad
tur madêg ratu linuwih
ratu agung sinêmbah samaning nata

lah iku kadadèn ingwang
apa kupingira tuli
ora ngrungu ing wirayat
lamun Nata Parangakik
moncol wijiling yêkti
sênadyan tirua ibu
ibu Ratu Sudara
môndraguna ing ajurit
tanpa lawan putri moncol pramudita

angêpak sêktining mêngsah
andhacin para narpati
payo Raja Johanpirman
dèn padha angungsi pati
prajanira atêbih
lêlana andon prang pupuh
pêsthi sira anêdya
mèt mungsuh kang kadya mami
atêtanya Sri Bupati Johanpirman

Patih Baktak ika sapa
narendra ing Parangakik
Jayusman Samsumirijal
Patih Baktak matur aris
putra gambènira Mir
prawira ing prang pinunjul
mila kinarya raja
jumênêng ing Parangakik
angrèh para raja agung-agung dhomas

ingkang ibu gih digdaya
Kusuma Sudarawêrti
ratu abandhu sêntana
bangsane luhur pribadi
ingkang rayi tumuli
ing Karsinah ibunipun
inggih sami prawira
madêg Karsinah Narpati
angrèh raja nêm atus sami prawira

kang botên kenging ginêbag
sêktine myang pêkiknèki
kathah jin aprang kasoran
tate bônda ratuning jin
sirna langêning bumi
yèn andulu pêkikipun
Pangeran Umi Kelan
Radèn Iman Karnaèni
radèn ing Jonggiraji Amiratmaja

wau Raja Minangkowan
amit miyosi ajurit
sêntananira sang nata
Samsukur namaning aji
sigra miyosi jurit
kaduga mring mungsuhipun
angrasa gêdhe mênang
lawan Prabu Parangakik
nitih gajah kawot kêpraboning aprang

mangsah Prabu Minangkowan
amêlak dipôngga prapti
têtanya sira kang putra
marang Sang Surayèng Bumi
bok aja andhèwèki
isining dunya kinêlun
sira dhewe pan ora
kang padha tinitih luwih
ingsun bae sagêndhingmu ing ayuda

sira adining tumitah
bôngsa luhur laju èstri
nadyan ing Tasmitèn ana
naking-sanak awak mami
kêlawan sri bupati
Johanpirman ratu agung
prawira widigdaya
Sang Aprabu Parangakik
eca dènnya mêndhapan dipangganira

Raja Samsukur sru mojar
sun gada dèn ngati-ati
ngikal camêthi nèng ngarsa
kiwane sri narapati
kang têngên anyêkêli
rotan bêdudan kalukuk
camêthi kang wasiyat
kang ibu Ismayawati
Sri Narendra Samsukur mêlak dipôngga

surake kadya ampuhan
mungsuh rewang abarêngi
tinangkis camêthi gigal
gadane malêsat têbih
mindho arsa jêmparing
angêmbat langkap Samsukur
lumêpas kang sênjata
tinangkis lawan camêthi
kapalêsat panah tikêl tibèng lêmah

mêpêki angundha gada
Sri Bupati Parangakik
Raja Samsukur ginada
atangkis parise wêsi
repot dènira tangkis
gada gêng nêmpuh katêmpuh
rêmuk parisanira
sirah kampat kênèng bindi
dyan pinindho rêmuk sirahing dipôngga

babarji lumrèng pralata
Raja Samsukur ngêmasi
surake bala gumêrah
yayah manêngkêr wiyati
ebat ingkang ningali
gupuh Sang Prabu Sêmakun
nitih mêlak dipôngga
pun amama idhêp jalmi
pan tumurun sapa kang madêg Gumiwang

bisa nitih si amama
mêsthi awèt dadi aji
ngratoni nêgri Gumiwang
ngrèh patang atus para ji
lan pitung puluh siji
sami punggwa gung-agung
praptèng papan mêndhapan
Prabu Sêmakun nudingi
tanpa ngrasa sira Prabu Johanpirman

mamak tan bisa mêmatah
sawang-sawung ing ajurit
kang ratu pamèr pinapag
lawan ratu ukur urip
ratu nistha kêpati
tiwas ing parikramamu
hèh Raja Johanpirman
nora pantês dadi aji
nistha bae jalêbut ing parikrama

ingirid mundur kang putra
Kuskèhèl ingawe prapti
sampun anitih dipôngga
pêlana lêlawak rukmi
Prabu Sêmakun angling
sumbarana konên mêtu
iya Si Johanpirman
pijêr angadu prajurit
malêdhinga anèng luhuring dipôngga

dèn suwe panjêngkingira
yèn nora ratu kêkalih
Johanpirman Bariakbar
papasên aja ngladèni
Kuskèhèl nêmbah inggih
sandika mangke pukulun
Sêmakun praptanira
orêg sagung kang alinggih
samya ngadêg saking palênggahanira

samya nganti lênggahira
Prabu Sêmakun wus linggih
lawan kang putra sri nata
sêdaya sampun alinggih
Kuskèhèl kang winarni
ing rana ngadêg markungkung
nèng nginggiling pêlana
Kuskèhèl dangu anjêngking
amêrkungkung mungkur ngadêg asêsumbar

Kuskèhèl panguwuhira
hèh ta kene Sri Akbar mêtwèng jurit
payo krubutên ta ingsun
lawan Si Johanpirman
ratu kompra nêgaramu pinggir gunung
jalêbut apês ing aprang
kêkês amungsuh ing mami

ratu kodhèn anglana prang
anggêlathak mungsuh Mutadarawi
Sri Johanpirman kumênthus
nora akulak warta
kaya duwe bala nata pitung èwu
kang padha prawirèng yuda
tur bisa ambêdhah langit

têka mungsuh wong Kuparman
lan gustiku bae Prabu Pirngadi
sayêkti dudu tandhingmu
tur kari trah utama
ratuningsun putrane Prabu Lamdahur
sira ratu adoh têngah
apunthês prajamu pinggir

Raja Buranèn miyarsa
ing Tasmitèn tate andêling jurit
bisikan Raja Samaksum
mangsah nitih dipôngga
ngundha gada praptèng papan wus apangguh
têtanya sapa ranira
ingsun Kuskèhèl Narpati

andêle wong Purwakôndha
ing Gumawas kutha karaton mami
lah sira sapa aranmu
pan ingsun iya raja
ing Buranèn anama Raja Samaksum
dèn prayitna ingsun gada
kudhunga parismu wêsi

Sang Maksum amutêr gada
dyan ginada Kuskèhèl masang tangkis
asru ing pamupuhipun
rame gada-ginada
pinêrpêkan ginada Raja Samaksum
tinutuh tinula-tula
tan agop tinitir-titir

Kuskèhèl ngucap bêrabah
êntuk mati sira ing gada mami
asusun panggadanipun
amrih kêrêp kewala
pan akuwur tangkise Raja Samaksum
kasingsal parisanira
sirahe kêna binindi

pêcah sumyur sirahira
tibèng sitilawan gajahe mati
surake bala gumuruh
yayah kadya triloka
gajahira pêcah dhase polo mlêdug
kasaput ratri kang aprang
tinêtêgan mundur aris

makuwon sami bujana
mungsuh rowang gumêr kalaning ratri
ya ta wau kang kawuwus
kang arsa lampah dhustha
Kadarwati jinênêngan ibunipun
Sudarawêrti kêlawan
Rêtna Sirtupilaèli

sampun mêsat ing awiyat
angungkuli jroning kadhato Mêrtis
anjêjêp putri katêlu
matak pênaom sigra
basa Arab basa Jawa sirêp turu
liyane kang ôndrawina
puniku kang dèn sirêpi

punggawa kang jagèng pura
sami nendra siji tan ana tangi
jinajah kêdhatonipun
sampun kêpanggih gènnya
panendrane tan pisah lan ibunipun
ewuh lamun pinêncila
binêkta lan ibu sami

karo pinèt ngatsagina
parêkane sêkawan dèn wadhahi
wanci pukul kalih mundur
sampun atilar sêrat
apratôndha aywa kelangan kang kantun
yèn wani sira rêbuta
gya mêsat saking jro puri

Sudarawêrti ngandika
yayi Prabu Sêmakun iki putri
rawatana yayi prabu
bojone Johanpirman
lan putrine Rêtna Pirmani ranipun
dhaupna lan buyut ingwang
kaki prabu ing Betarti

besuk yèn mêtu ing aprang
lamun nora mêtu ing benjing enjing
lah gêpukên kuthanipun
Prabu Sêmakun nêmbah
gih sandika kangbok paduka duk rawuh
punapa botên dhaharan
ngandika Sudarawêrti

yayi prabu ingsun nora
banjur mundur pakuwon Kaelani
ngandika Prabu Sêmakun
anak mas wis mundura
andhèrèka ibunira karo kondur
katri garwanira nyawa
ingkang mêntas antuk kardi

putrine Si Johanpirman
sun panggihkên lawan buyutku benjing
Ki Aris Munandar Prabu
Pangeran Kelan nêmbah
têdhak sarêng lawan raka kunduripun
bubaran kang para nata
enjing undhang magut jurit

ing dalu datan winarna
enjing muni têngrane kang para ji
Sri Mahaprabu Sêmakun
têtêge asauran
gurnang lan thongthonggrit bêndhe angungkung
barise muntab bêlabar
Gumiwang para nrêpati

tuwin kang para dipatya
pan alêksan mantrine kalih kêthi
wadya lit tan kêna ngetung
sêdaya wus kêkirab
barisipun ingkang para ratu-ratu
wong jro sru kaprihatinan
dènira kelangan putri

lawan pramèswarinira
Johanpirman musna lawan kang putri
nanging pênantanging pandung
tinambuh tilar sêrat
mila ngungun Johanpirman lênguk-lênguk
Prabu Nusirwan sêmana
lan Baktak pi-api sakit

rêmbug sapunggawanira
yèn mijila sira sang ratu kalih
badhe morod sêdyanipun
môngsa dadak bangkata
ingkang mêngsah prawirane kathah bantu
sira Prabu Johanpirman
bingung tyas bêk mêtu jurit

lan sira Sang Raja Akbar
awat gêrah Sang Prabu Nyakrawati
andadak pikire mêtu
cacad sangêt narendra
yèn tinantang ing mêngsah tan wani mêtu
pêsthi amilih palastra
tan arsa korak ing bumi

miyos Raja Johanpirman
atêngara Sri Akbar mêtu jurit
sabalanira Mêdayun
tan ana tumut mêdal
asangadi gêrahe ing ratunipun
lan sakite Patih Baktak
mangkana sang prabu kalih

barise wus praptèng jaba
sira prabu kalih wus praptèng jawi
lolos Sang Prabu Mêdayun
lawang kidul binuka
gumarubyug wêdale bala Mêdayun
prasamya agêgancangan
pikulane dèn buwangi

ngambah nêrak wanawasa
sampun lêpas sagung bala Mêdayin
mungkur menda playunipun
tan ana tolih wuntat
dipanggane pinêlak talun gumulung
sêdaya adhêrodhogan
Irman Urmus sipat kuping

wau Raja Johanpirman
praptanirèng jawi sampun miranti
baris kalangan atêpung
lajêng nitih dipôngga
mijil ing prang kawot kêprabon prang pupuh
lajêng datan kongsi lênggah
dènira miyosi jurit

nguwuh tandhing sumbar-sumbar
mêtonana sapa kang arêp mati
iki Sang Tasmitèn Prabu
kang aran Johanpirman
duk miyarsa sira Sang Prabu Sêmakun
têdhak saking ing amparan
sigra dènnya nitih èsthi

kawot kêpraboning aprang
palu rante sampun tinumpuk nênggih
munggèng ing pêlananipun
sampun mêlak dipôngga
surak bala gumuruh asru gumuntur
praptèng papan yun-ayunan
têtanya sapa mêtoni

apa sira Johanpirman
iya ingsun Johanpiran Narpati
sokur sira Sri Sêmakun
Narpatmaja Nusirwan
kang kaipe Wong Agung Anjayèngpupuh
sumbagèng jagad wiryawan
payo anggodaa aglis

sigra Prabu Johanpirman
molahakê dipôngga mingêr ngering
sarwi mutêr gadanipun
Sêmakun dèn prayitna
ngangkat gada Johanpirman sigra mupuh
katulak surak gumêrah
ingkang aprang samya sêkti

mindho Prabu Johanpirman
pan jumêbrèd gada gêng tibèng tangkis
mubal dahana kumutug
ngêmprèt dipangganira
sru ngandika sira Sang Prabu Sêmakun
Johanpirman apa sira
wus tita gonira bindi

yèn durung payo tutugna
Johanpirman angling pan iya uwis
malêsa Prabu Sêmakun
lah iya dèn prayitna
sigra ngulur palu rante kumlab murub
duk pinutêr gêbyar-gêbyar
rante kêncana pabaning

sinabêt rante kêncana
Johanpirman kagubêt wus katarik
kuwat Sang Prabu Sêmakun
Johanpirman sinêndhal
tiba saking dipôngga sira Sang Prabu
Sri Johanpirman kantaka
sira Sang Prabu Ardabil

prapta nalèni tinawan
Bariakbarsigra amêlak èsthi
Prabu Parangakik sampun
prapta munggèng dipôngga
ingalingan kang paman Prabu Sêmakun
hèh sira Sang Bariakbar
asru dènira nauri

ya ingsun Sri Bariakbar
dèn prayitna Sang Aprabu Parangakik
mati dening gadaningsun
sigra amutêr gada
dyan ginada Jayusman Mirijalsamsu
atangkis paris malela
tan osik astanirèki

pining kalih tan wigata
pining tiga tita tanpa ngundhili
pênangkisira sang prabu
angling Sri Bariakbar
tuhu lamun trahing narendra pinunjul
Kakungingrat sumbagèng rat
lah payo malêsa aglis

angling Sang Prabu Jayusman
dèn prayitna kudhung paris wêsi
Bariakbar ingsun pupuh
sigra amutêr gada
wrat patang atus punjule saking sèwu
gada punika wasiyat
saking canggah Parangakik

Sang Prabu Parisdingalam
datan ana gêgamane para ji
luwih saking wawrat sèwu
amung Rukwatil Polad
sami lawan gadane Prabu Lamdahur
sèwu kati mas kalawan
punjul satus êmas kati

mangkana pamutêrari
gilapipun sinonar surya kêni
molahkên dipangganipun
imankabir mêndhapan
mingêr nganan mêpêki sigra amupuh
tan kuwat pênangkisira
parise rêmuk tan kongsi

pinindho ajur sirahnya
awor paris lumrèng luluh ing siti
dipangganira mor luluh
awor lawan jisimnya
karoncale katututan ing pamupuh
ajur sira ing dipôngga
wor bangke sirah lan paris

surak kadya grahing wiyat
sira Prabu Sêmakun ngawe sami
prajurite para ratu
dhadhal barising mêngsah
manjing kitha katututan ing wadya gung
tan kongsi anutup lawang
ingkang ngusir mawèh brangti

Sang Raja Bukmum ing Mêrtis
wus nungkul asrah bongkokan
tinimbalan samantrine
lawan sapunggawanira
dinangu wau enjang
lolose Prabu Mêdayun
ing mangke kadi wus têbah

Prabu Sêmakun nimbali
sang nata kalih wus prapta
hèh anak prabu karone
ing Talsiyah Purwakôndha
padha sira duduha
bupati sawadyanipun
iya amalak kewala

ing eyangira dombani
rama prabu maspadakna
banjure lawan mampire
lawan tindhihana raja
iya siji kewala
aja kurang aja langkung
wong patang kêthi mlakua

iku aja bali-bali
sagone dèn tanahêna
yèn ngungsi êndi ngungsine
mênawa lèrèn kewala
anèng nêgara liya
tugurana jabanipun
yèn minta sraya magut prang

lah iku balia aglis
dene lamun kondur marang
Mêdayin êtutna bae
yèn uwis manjing nêgara
sira padha banjura
saking Mêdayin anjujul
marang Kuparman nêgara

ing Purwakôndha tinuding
ratu pangiriding lampah
sira Sang Raja Kuskèhèl
ngirid bupati sêkawan
sira Prabu Talsiyah
anuduh Sang Raja Bêskul
ingkang minôngka manggala

Prabu Sêmakun maringi
sangu anyakêthi dinar
tur sêmbah lajêng bidhale
Sang Prabu Sêmakun miwah
kang putra manjing lawan
sagung ingkang para ratu
saha bala manjing kitha

prapta ngêdhaton jro puri
Raja Bukmum sinalinan
sanêgara agamane
Prabu Yusupadi Kebar
ingkang amulang sadat
wus tata agamanipun
miwah Raja Johanpirman

cinarita pônca ari
Prabu Sêmakun budhalan
saking Mêrtis sabalane
dhingini Rêtna Sudara
lan kang rayi Karsinah
prapta nêgri Ngambarkustup
longkangipun tigang dina

lan praptane kang para ji
nèng Ngambarkustup nêgara
angantuki pakuwone
Prabu Sêmakun parentah
para ratu sêdaya
saos kêprabon mêmantu
panggihe Aris Munandar

lawan Sang Dèwi Pirmani
putranira Johanpirman
putri adi ing Tasmitèn
ingkang pinasrahan karya
sami agênge lawan
Hasim Katamsi kang sampun
kasukane para nata

pan sami patbêlas ari
anutug boga drawina
cinêndhak sampun ningkahe
pangulune Umarmaya
ya ta sawusnya ningkah
ngayêm-ayêm para ratu
praptèng patang puluh dina

budhal sagung kang pra aji
kundur mring nêgri Kuparman
kadya samodra balane
dhingini miyos ngawiyat
rajaputri katrinya
ing marga datan kawuwus
wus prapta nêgri Kuparman

umi Sultan Parangakik
lan umi Sultan Karsinah
lan Kadarwati wusdene
apanggih lawan kang raka
Wong Agung Surayèngrat
miwah kang ibu Mêdayun
samya suka amiyarsa

antawise kawan sasi
praptane sagung pra nata
Wong Agung Jayèngpalugon
mêthuk sajawining kitha
akarya pacangkraman
lawan sagung garwanipun
orêg sagung sanêgara

miwah dhusun-dhusun wukir
kang prapta arsa tumingal
jalu èstri sêpuh anèm
ingkang saking panglurugan
sampun lanang kang yuda
sira Sang Prabu Sêmakun
senapatine kang prapta

nuju ing dina sawiji
prapta kêlangkung rinêngga
pasamuan pamêthuke
adangu yèn cinarita
rêroncène pratingkah
wus panggih sami angujung
mring eyang Surayèng Jagad

Prabu Sêmakun kang ngirid
Hasim Katamsi kang kanan
Ngumyun Adikin kiwane
têdhake saking jêmpana
Prabu Aris Munandar
kinanthi ing eyangipun
Sang Prabu Tasangsulngalam
ingkang kanan sri bupati
Sang Prabu Aris Munandar
ing asta kiwa garwane
Dèwi Pirmani Sang Rêtna
gantya marang ngajêngan
sinêmbahkên marang buyut
langkung tyas marwata suta


sêdaya ingkang ningali
gantya ingkang para nata
samya srênti pangujunge
sampun tata palênggahan
raja kêkalih samya
ing Tasmitèn Ngambarkustup 
-
sinêmbahkên ing ngayunan


binesan narpati kalih
Brikahar lan Johanpirman
wus sami agêng manahe
winor lan ratu pangarsa
pacak ratu wadana
ing Tasmitèn Ngambarkustup
wus kinanthi kalihira


Kinanthi
lajêng bujana anginum
Wong Agung Surayèng Bumi
nêmbrama besan kalihnya
lan sagung para narpati
Prabu Sêmakun ginanjar
mring raka Sang Jayèngmurti


lawan sagung para ratu
kang saking lurugan sami
kathah warnane ganjaran
Prabu Sêmakun kang bagi
suka sagung pra narendra
katrima karyane sami


sasampune pitung dalu
nutugkên bujana sami
tuwin samya pacangkraman
kalangênan amênuhing
nulya budhal mring Kuparman
balane kadya jêladri


wus datan kêna winuwus
kathahe bala Nata Mir
orêg bumi prakampita
jêmpana samargi-margi
kang mêthuk saking Kuparman
garwane para narpati


dipôngga yutan asêlur
wahana awarni-warni
sagung ingkang para nata
ing wuri sampun cêcawis
kêbo sapi bèbèk ayam
abusêkan sanêgari


rawuh ing praja gumuruh
atap jêjêl wong ningali
agêbèl têpining marga
sêmuwa pangantèn kalih
munggèng palana lêlawak
songsong kalih wêlas sisih


lan ibune putrinipun
kang sami tumut nèng èsthi
ibune Aris Munandar
Dèwi Jetun Kamarumi 
-
Hasim Katamsi ibunya
Rêtna Dèwi Isnaningsih


ingkang ibu sami tumut
munggèng saluhuring èsthi
dadya sêkawan besannya
kang munggèng pêlana rukmi
wus prapta sajroning kutha
swarane gumuruh atri


orêg sagung kang dêdulu
wiwitan woh janma sami
datan kêna sinapiha
wau ingkang aningali
ing pangantèn kalih samya
gumrumung tindhih-tinindhih


lêga kang wus antuk dulu
tan ana ingucap malih
pantêse garwa sang nata
Aris Munandar Betarti
tuwin wau garwanira
Jêng Gusti Hasim Katamsi


putri adi Ngambarkustup
padha yune kacèk thithik
lan putri Tasmitèn iya
manise ngêbêki bumi
atmaja Sri Johanpirman
wilêtan sêdhêp tur manis


putri adi Ngambarkustup
kumacor cahyane kuning
nanging kagalakên ulat
mêmanise kocar-kacir
kumrutug sanggone tiba
kumêpyur pan kadya riris


rada ladak jatinipun
Kusuma Ngumyun Adikin
wantu prajurit utama
kabèh-kabèh para putri
durung ana bisa nyandhak
lan Kusuma Kadarwati


jatine nora patyayu
Kusuma Yu Kadarwati
upama tinandhingana
singa sandhing nora tandhing
ilang mêmanise samya
kungkulan sêkalir-kalir


singa lungguh nora mungguh
mungguhira sirna ênting
singa pêdhak nora papak
ilang sagunge rêspati
basakêna putri apa
- Kusuma Yu Kadarwati


kang wus wruh maune widhung
nora kèh namung sathithik
kula pêndhah sabên dina
mring kang ibu Parangakik
lêlewane pinêthikan
dèn ênggo têka sathithik


lawas-lawas dadi kumpul
Radèn Ayu Kaelani
tan wus kang padha angucap
gustine sêdhêp rêspati
miwah kaprawiranira
putri di moncol ing bumi


Sudarawêrti amêthuk
lawan Sirtupilaèli
pangantèn binêkta samya
mring ratwibu Parangakik
sinêmbahakên ing eyang
pramèswari ing Madayin


prapta sinêmbahkên sampun
rinangkul hyang pramèswari
ingarap mustakanira
sawusnya ingaras sami
jibêg samya adhaharan
angladosi eyang sami


kumbrubut kang para ratu
lorodan kinèn ambukti
saking yuwana tan ana
angalap sab sayêkti
panjang yuswa èstri priya
sêdaya kang ibu bukti


dènnya jêjodhoan runtut
sarêng ciklunira kalih
wutuh jaka laranira
tan ana kalong sawiji
patut angalapa sawab
pramèswari ing Mêdayin


sagung para ratu-ratu
mantuk mring purane sami
Sang Prabu Sêmakun sigra
angirid baline maning
enjinge malih aseba
ingandikan mring jro puri


lan Sultan Mirijalsamsu
Ruslani Danurusamsi
lawan Jêng Pangeran Kelan
lan Radèn Hasim Kuwari
ing wingi kang dèrèng seba
amung pangantèn kêkalih


- mring pramèswari Mêdayun
mila mrih pêndhake malih
prapta ingirid sêdaya
marang Sang Surayèng Bumi
lan garwa kêkalih milwa
ing Karsinah Parangakik


katiga Rêtna Marpinjun
dening Dèwi Isnaningsih
ngêrtèni pangantènira
tan tumut ngering ing laki
mring raka Sang Kakungingrat
prapta gyane ibu sori


kang ngujung dhingin Sêmakun
nulya Prabu Parangakik
gantya Sang Prabu Karsinah
pangeran ing Kaelani
lawan kang rayi ing wuntat
Rahadèn Hasim Kuwari


sawusnya sami alungguh
sinawang ing pramèswari
Juru Jinêm agung nyawang
myang putra sri narapati
cahyane mari anunggal
lawan cahya ing Mêdayin


ing cahya sampun angumpul
lawan cahya Pusêr Bumi
nanging maksih rada abang
ijone dèrèng nètèsi
têtapi kêna ginêbag
sengkoke pan datan têbih


Sang Kakungingrat umatur
ing ibu jêng pramèswari
ibu pun adhi narendra
èstu nugrahaning Widi
bontên ngêntèni pratingkah
pratikêle mangun jurit


botên susah botên bingung
angrèhkên para narpati
ingkang wontên pêbarisan
lêgawa nglabuhi pati
sampun pantês jumênênga
binêthara nyakrawati


nanging sangêt dènnya lumuh
jumênênga nyakrawati
sêdyane manah kawula
ulun suprih ambaboni
dhatêng sutane sêdaya
ing Karsinah 
- Parangakik


lan ing Kelan sutanipun
tanapi Ki Rustamaji
jumênênga ing Gumiwang
yayi Sêmakun nèng ngriki
umadêga nèng Kuparman
kularsa bêbadhe malih


ing wana Basarah ibu
wontên pantês dados nagri
pun adhi kang sinebaa
mring suta-sutane sami
pramèswari angandika
saryandrês waspane mijil


Mijil
adhuh babo sandeya wak mami
karsanta mangkono
durung rêmbug ingsun sêjatine
basa bobote arinta kaki
amung angampingi
angêmbani patut


iya marang putu-putu mami
singa kang dèn êmong
amung dadya isèn wijoane
wayah ingsun Prabu Parangakik
myang Ki Rustamaji
lan Karsinah Prabu


têlu iku iya putu mami
agantya dèn êmong
mung mêngkono arimu bobote
durung bisa lamun bêtharani
Prabu Nyakrawati
iya durung mungguh


Prabu Sêmakun anampèl wêntis
suwawi kakang bok
dene wontên rencang kula mangke
duk kawula paduka dhawuhi
nèng pakuwon nguni
nêgri Ngambarkustup


anauri ris Sudarawêrti
bênêr yayi katong
pamopone sabab misih tangèh
lagi karêm pakaryaning jurit
nuli dèn pasrahi
gunung samodra gung


môngsa wagêda dèrèng rêspati
akeron kêledhon
pramèswari anambungi manèh
iya ta nini Sudarawêrti
pira-pira 
- lagi
sêmono arimu


wus ngungkuli sakadange sami
ing jênênge katong
angungkuli lawan ramakane
êndi lire arinira nini
wus dadya prajurit
bêrkate lakimu


sapa nyana prawirèng ajurit
ing ayuda tanggon
kongsi dadi wakile kangane
ketang-ketang bisa anglakoni
kon amuruki
mring pulunanipun


atmajane Si Hasim Katamsi
pamukul ginuron
panyabête ingkang palu rante
iya nini tuturira nguni
sawabira nini
ing prang sira jangkung


Sri Sêmakun umatur wotsari
ramanta sang katong
kang kula kèn lajêng pun Kuskèhèl
mung punika kang angodhol baris
kundur lawan mampir
lajêng mring Mêdayun


yèn lajênga dhatêng ing Mêdayin
yèn sampun ngêdhaton
kawula kèn lajêng pun Kuskèhèl
nuntên lajênga dhatêng mariki
lan nêlik nalitik
Baktak akalipun


yèn wus rawuh ing kitha Mêdayin
jêng rama sang katong
kangjêng ibu pinundhuta age
wong wus suci nulya rêgêd malih
kawula kêkahi
tan suka pun ibu


lamun arsa anunggal agami
Ibrahim kinaot
inggih ingkang mulya sarengate
yêktyamba ngaturkên pribadi
dhatêng ing Mêdayin
pun ibu pukulun


nadyan seda kangjêng ibu sori
sampun manggih ewoh
lêstaria ruwêde kêpatèn
sampun manggih
- ing sawiji-wiji
samya anambungi
pra narendra putu


Prabu Karsinah lan Parangakik
samya matur alon
Rustamaji Pangeran Kelane
miwah Rahadèn Hasim Kuwari
yèn sedaa benjing
kawula kang mikul


bandhusane lan sakadang mami
kang manjingkên ing jro
kaluwate sarêng ing ature
para nata gumujêng wotsari
paduka sêksèni
jêng paman Sêmakun


angandika nyai pramèswari
lêstaria babo
putuningsun iya sasêdyane
padha bênêrkên lupute benjing
mêmintakkên sami
apurèng Hyang Agung


sarwi gumujêng dènira angling
kabèh putungingong
dinulura kabèh sakajate
nulya dhaharan ingkang ngladèni
para wayah èstri
sang dyah mantu putu


pangajênge Rêtna Kadarwati
mantu anyar karo
garwa Parangakik ing wurine
garwa Karsinah lan Rustamaji
sami anèng wuri
Kadarwati ngayun


marang eyang pan kanggêp pribadi
sawusira nglorod
lawan ari Sêmakun sarênge
para putra kumpul dadi siji
para ratu sami
saambêng akumpul


putra-putra ngumpul dadi siji
kang jalu pra katong
rame eca nèng ngarsa eyange
wus linorod parêkan pra cèthi
nyênyamikan salin
brênduwin lan anggur
wusnya dangu Sang Surayèng Bumi
kundur angêdhaton
bubar mêdal para putra kabèh
Sri Sêmakun kang dèn iring sami
praptèng
- dalêm aglis
gantya kang winuwus


baris Talsiyah Mutadarawi
ingkang sami ngodhol
marang Prabu Nusirwan lampahe
samya rêrêb ing wanadri baris
kinalang atêbih
saking ênggènipun


yèn arêrêb sami dèn barisi
tan kêna marojol
wong sawiji saking panggonane
yèn kurangan bukti dèn kirimi
dhahare sang aji
kang malêri dhawuh


ya ta wontên kawuwus narpati
kuthane anglegok
ing Srikaras arane prajane
pêparabe Raja Banukêrjis
akiwa amêncil
lêdhok kapit gunung


ratu datan ana ngiri dening
saking adoh elok
para ratu tan ana kang dahwèn
praja kiwa pamêtune kêdhik
sagung kang para ji
tan melik kinayut


sanêgara tan ana kêlambi
mung saruwal kathok
kang saruwal landhung mung ratune
nora sinjang nora akulambi
gêgamaning jurit
siji ora gadhuh


mung suligi ingkang dèn lincipi
rongpuluh sabên wong
suligine pan ruyunge arèn
lamun aprang suligine sami
yèn wus tèk suligi
nuli bandhêm watu


yèn wus têlas watune tumuli
ngrukêt gêlut nyokot
sanêgara padha kurang lambe
pating prêngongos pating paringis
watu itêm sami
môngka kuthanipun


yèn cangkrama ratunipun nênggih
wonge kalung oyod
- yèn wong wadon babakan awêre
pan dèn anam dèn awêrkên sami
pusêr tutug sikil
saluhuring dhêngkul


agamane nora nganggo nabi
pangidhêpe sato
kurang wadon akèh lanangane
sabên omah wong wadone siji
lanangira sami
ana nênêm pitu


ana omah wadone sawiji
ingkang rada ombol
kongsi rolas iya lanangane
yèn cumbana nora nganggo isin
tan nganggo ling-aling
pan wus kaprahipun


wus pasthine kuwat ingkang èstri
ingkang luwih ombol
wadon siji sêlikur lanange
yèn sêsuta sami angladèni
pan sami darbèni
sami ngrêngkuhipun


Radèn Batiyar kinèn dhingini
bok ana kapêrgok
ratu sêkti kamargan lampahe
bok si dhandhang si dhandhung marêngi
pinarêng lumaris
kasarug ing ngriku


mulat kutha watu têm kinardi
pantês ratune bot
dene anèh watu têm kuthane
Batiyar mung bêkta wong sakêdhik
satus wong turanggi
lampahira gambuh


Gambuh
Batiyar gya umasuk
jro nêgara kagyat dulu
nora nganggo pasar nêgarane mamring
wong lanang pating kêlanthung
tur padha saruwal kathok


wonge pating cêrungus
alêngus padha kumênthus
ting pathèsèl nyênyêngit pating jaginggis
ana kêpapag wong têlu
Radèn 
- Baktiyar tanya lon


ya takon sanak ingsun
nêgri ngriki anèh klangkung
punapa ta wontên ratune kang nêgri
tuwin ta pêpatihipun
sumaurira asêngol


wontên pisan ratwèngsung
Srikaras nêgaraningsun
ratuningsun nama Raja Banukêrjis
namane pêpatih ingsun
iya Kyana Patih Gancor


ratu ing ngriki ampuh
yèn yuda datanpa mungsuh
Patih Gancor punika maling sinêkti
akèh para ratu mungsuh
sirahe sami pinocok


tan ana wani mungsuh
mila kèringan pra ratu
ya ta mulat wong wadon liwat sawiji
Radèn Baktiyar sru ngungun
baya wus tatane uwong


ngartika ing tyasipun
Dyan Baktiyar arsa wêruh
bokmanawa wong mangkene angêntasi
tinandhing lan ratu agung
èwon akèh para katong


tandhing lan Jayèngpupuh
pêrang mara karo pênthung
iki pantês mênawa apês nêkani
dhêdhêmit setan wus kawus
mung durung mungsuh mangkono


cok boros si ratwagung
mungsuh lan wong wuda durung
sun jajale nêdha kisanak wak mami
atêrêna wismanipun
iya mring Ki Patih Gancor


ingatêrakên sampun
mring wismane patih gupuh
nora nana bature bêbêd sawiji
mung saruwal watês dhêngkul
puniku Kya Patih Gancor


Dyan Baktiyar wus pangguh
ing batin rada kaduwung
ala nganggur 
- anyambat nora ngopahi
wong arêp prang lawan lutung
sajêg durung prang lan sato


pinanggyan bangku lungguh
Dyan Baktiyar alon muwus
kyana patih aturna marang sang aji
manira wong ing Mêdayun
ngungsi binujung ing mungsoh


sigra binêkta sampun
Dyan Baktiyar manjing ing kêdhatun
wus kêpanggih lawan Raja Banukêrjis
tan anganggo cènthèl atur
sikêp umanjing blas-êblos


nora na mangan sêkul
gaga sawah nora laku
olah-olah nora tatan sanêgari
pangane singa katêmu
pinangan mêntah kemawon


lawan pala gumantung
ing jro bumi kang dhinudhuk
pan binadhog sêdaya mêntahan sami
buron cilik kang katêmu
garangan lan tikus wirog


trênggiling luwak lutung
ula kadhal bangkong bulus
kintêl cacing pinangan mêntahan sami
godhong isine wana gung
kang lêmês pupus binadhog


Radèn Baktiyar matur
kula dutèng Sri Mêdayun
nêdya ngungsi punapa wagêd ngukuhi
maksih binujung ing mungsuh
dutane Jayèngpalugon


Sang Raja Kêrjis muwus
sapira mungsuh kang rawuh
lamun tiba Srikaras tan dadi kardi
yutan atumpês dening sun
sapa ngalahakên ingong


apan para ratu-ratu
kabèh kaprah gamanipun
nganggo wêsi lan waja ingkang kinardi
karyane manusa tuhu
yèn ingsun tan arsa nganggo


liya gêgaman 
- ingsun
pêkakas prang kaki buyut
gaman wêsi waja gaweane janmi
jakên marene ratumu
bêcik ngungsia maringong


Radèn Baktiyar muwus
sing bangku akèh kadulu
tuwa anom lanang wadon gêdhe cilik
dudu kapas kang tinênun
ginawe saruwal kathok


mung babakane kayu
Baktiyar lumampah laju
matur wontên kitha katrajang ing baris
umatur ing ramanipun
yèn kêsasar gène katong


nêgara cara lutung
cara sato karyanipun
botên nganggo sêga yèn arsa abukti
ambadhog singa katêmu
nênggih miwah kang dèn anggo


Baktak alon amuwus
kaya priye apa sanggup
alon matur Baktiyar gih anyagahi
Sang Raja Kêrjis lingipun
turana manjing sang katong


batine ingsun kulup
arêp malês mring sang prabu
Si Kuskèhèl iya ingkang banting uni
yèn ora kuwalês kulup
bêbêg rasane tyas ingong


iku ta karsaningsun
gawea gègèr karuhun
gawe gêlar iku ratu kang nututi
arsa dikêp sang aprabu
sira alok dèn gumuruh


pêsthi sang prabu kuwur
nuli nurut atur ingsun
mêngko bêngi gègèrna wadya Mêdayin
Sang Kuskèhèl lan Si Bêskul
padharsa nyêkêl sang katong


wau ta kang winuwus
Sri Brikahar Ngambarkustup
lawan Prabu Sêmakun sampun anggalih
lampahe 
- Prabu Mêdayun
ambênêr ing marga nglegok


benjing mênawi jêbul
gène ratu cara lutung
botên wande kêsasar kuthane Kêrjis
tuwan lampahna bêbantu
kang awas sagung pakewoh


inggih pun bapa Dhatuk
Bêrdanis paduka tuduh
dimèn mêngsah benjing lawan Raja Kêrjis
rinewang prang kêmatipun
ratu ingkang cara sato


ya ta Prabu Sêmakun
nuduh dwi punggawanipun
pan asarêng kêlawan Dhatuk Bêrdanis
kinanthèn prajuritipun
bala Gumiwang anyêrot


lamine tan winuwus
marga wau lampahipun
wus kacandhak Si Kuskèhèl gèn lumaris
kalawan Sang Raja Bêskul
sampun amucung pakuwon


Pocung
ya ta wau sarêng ing patingkahipun
gantya kang winarna
mangkana nuju ing wêngi
amiranti balane Radèn Baktiyar


anèng pungkur balane alok gumuruh
wong sèwu wêtara
Baktiyar wadya prajurit
samya alok mungsuh anggêcak pondhokan


gumarubyug gègère kuwur-kuwur
Baktak marang ngarsa
gugup sarwi kêmpis-kêmpis
angaturi suwawi paduka inggal


Sang Aprabu Nusirwan gumêtêr gugup
patih ana apa
dene agègèr kêpati
pun Kuskèhèl badhe anyêpêng paduka


arsa nukup paduka nuju kapêthuk
pun Baktiyar langlang
rame têmpuhing ajurit
wikan 
- pêjah gêsangipun pun Baktiyar


dipun pupuh dhatêng pun Kuskèhèl luput
Kuskèhèl pinêdhang
kudane kenging ngêmasi
amacicil aturipun Patih Baktak


pan ginugu gugup budhale kasusu
kawur sabalanya
sampun têbih gèn lumaris
byar raina Baktiyar wus anèng ngarsa


dhuh sang prabu botên kadosa pukulun
pukul kalih wêlas
dalu Sri Kuskèhèl prapti
lawan Bêskul arsa nukup ing paduka


inggih ulun nuju langlang pan kapêthuk
rame prang lan amba
yèn sampun rinêbut kalih
kêtandangan Kuskèhèl dhatêng kawula


dhuh pukulun kèndêla lampah rumuhun
akarya tanggoran
mrih kêndho pinagut jurit
pun Kuskèhèl sakêdhik gadhahi taha


sang aprabu pangandikanira gugup
ya kulup Baktiyar
sakarêpmu sun turuti
apa nyata Si Kuskèhèl binantonan


apa dudu Si Sêmakun ingkang bantu
Baktiyar turira
bantu mung bupati kalih
nganglang marga sami Bupati Gumiwang


pun Jong Kulub kalawan pun Bantul Kulub
andêling Gumiwang
bupati kêmbar prajurit
saha sêmbah ature Radèn Baktiyar


dhuh sang prabu kawula irid pukulun
mring nêgri Srikaras
kuthane Sri Banukêrjis
dipun inggal mênawi Kuskèhèl prapta


pan gumrubyug Radèn Baktiyar tinurut
anyêrot ing lampah
- datan kawarna ing margi
prapta manjing dhatêng kutha ing Srikaras


wus amêthuk wadya Srikaras gumrudug
tan mawi bandera
tan liyan namung suligi
wonge lêksan namung suligi kewala


pan pinikul palôngka narendranipun
palangkane lugas
ingkang kinarya pring ori
kêkênthonge sami pring ori sêdaya


pan gumuruh wadya ewon akêkênthung
wau duk tumingal
Sang Aprabu Nyakrawati
pan alêksan saruwal kathok kewala


suligiku wong sawiji pan rongpuluh
wêtara sêdaya
tobat anganggoa wêsi
Sri Nusirwan tinandhu pi-api gêrah


gêrah ngungun durung anon lan angrungu
wong kaya Srikaras
sabalane Raja Kêrjis
awêwuda mung sruwal kathok kewala


nora patut akaryaa kutha watu
pan itêm sadaya
manungsane têka nisthip
nora laku amêmangan lah-olahan


wong Mêdayun sami manjing kuthanipun
ratune wus panggya
nora tata awotsari
dir kumêthak kumênthus kaliwat-liwat


wong Mêdayun wus makuwon nèng lun-alun
Sang Rajèng Gumawas
akanthi Dhatuk Bêrdanis
saha bala lajêng prapta ngêpung kitha


Raja Bêskul Kulup Bantul Bantul Kulup
prawirèng Gumiwang
jro kitha busêkan sami
sajêg-jêge durung ana mungsuh prapta


saya agung wong Purwakôndha 
- kang rawuh
lan bala Talsiyah
yèn dalu kêndhang gong muni
bèri puksur thongthonggrit umyung wurahan


pitung dalu wong Srikaras nora mêtu
wong Mêdayin sayah
nora mangan pitung ratri
nora nana carane wong mangan sêga


wong Mêdayun kalirên pating galuruh
Sang Prabu Nusirwan
gêrahira api-api
apan mangke nandhang gêrah têmênanan


lamun pagut Baktak kèn jênêngi besuk
arsa magut ing prang
sira Raja Banukêrjis
Urmus Irman Baktiyar anjênêngana


kang cinatur ing dalu enjing kawuwus
kakênthong sauran
mijil prang Sang Raja Kêrjis
Patih Gancor wadya rong lêksa nèng wuntat


Pangkur
enjing têngara sauran
kênthong ewon miyos Sang Raja Kêrjis
sawadyanira kumrutug
sampun aglar ing papan
sami mulat praptane gêgaman mungsuh
Kuskèhèl munggèng dipôngga
akanthi Dhatuk Bêrdanis


munggèng pêlana lêlawak
barisira sampun kapang miranti
wong Srikaras dulu mungsuh
surak giyak sauran
Dyan Baktiyar munggèng kuda Irman Urmus
miwah Kyana Patih Baktak
anjênêngi wong ajurit


apan ora nganggo tata
nyawurakên sêdaya kang suligi
mulat marang gone mungsuh
Dhatuk Bêrdanis sigra
mêsu tingal kang cinipta panah lesus
gumludhug kang bayu bajra
mêsês ponang lesus prapti


suligi 
- lêksan katulak
angênèni ingkang duwe pribadi
crêp-crêp sumrambah tumrucuk
usrêk samya anggiwar
otêr pating caruwèt pating bilulung
pêncare suligi mêsat
kadya udan anibani


gègèr bala ing Srikaras
arsa ngamuk katulak dening angin
akèh rubuh kabarubuh
tindhih tumpang-tumumpang
sigra wau Dhatuk Bêrdanis aniyup
praptane buron awêndran
kang tate binadhog sami


badhogane wong Srikaras
ula ulêr kuwuk luwak trênggiling
salira garangan tikus
yutan tan têna ngetang
mung sakêthi wong Srikaras nora langkung
burone alas awêndran
tinubruk pan ora kêni


mêncolot ing gulunira
marang gigir prasami anyokoti
sangsaya gung praptanipun
Kadya riris sumêbar
Patih Baktak Baktiyar kalawan Urmus
Irman dhingini lumajar
manjing kitha ting karêmpis


wong Srikaras kagegeran
Raja Kêrjis ngisis lumayu giris
kungkulan ing sulapipun
dening mangonah tobat
tutup kitha bala sakarine lampus
ting kacècèr kitrang-kitrang
palayune Raja Kêrjis


Patih Gancor tan tumama
kêmatira wali-wali tan dadi
kasoran mangonahipun
Dhatuk Bêrdanis dibya
wong Srikaras gusis barisira kukud
kinêpung jawining kitha
wingwrin dèrèng tate jurit


lamun dalu binalangan 
-
saking jawi ingkang sanjata gêni
kang dahana mubal murub
giris wong jroning kutha
Patih Baktak Baktiyar kêlawan Urmus
sami ngadhêp ngarsanira
mring Sang Prabu Nyakrawati


Radèn Urmus asru ngucap
pikir apa iki têka amampir
muwuhi mêlaratipun
kasrakat amêsakat
wong kang ngungsi sêdya suda susahipun
iki amuwuhi susah
wuwuh lara wuwuh ngêlih


lawan amuwuhi dosa
wus mangkono têka nora marèni
mêngkono yayi Sêmakun
yèn iku angrungua
kaya apa baya kabèh iki lampus
marani nêgri musibat
nora kaprah dèn ampiri


Patih Baktak amiyarsa
kêthip-kêthip api-api gumigil
ya ta kunêng kang winuwus
kang wuwuh karisakan
wong Mêdayin kang urip kuru ambêndhul
Kuskèhèl apirêmbagan
kutharsa dipun lêbêti


wus dadya kang punang rêmbag
Ki Bêrdanis nyipta sanjata agni
kobar lawange wus rubuh
gêni sangsaya ngrêda
wus kalêbon kang kutha mawur malêdug
samya ngungsi ratunira
gumrêdêg manjing jro puri


busêkan gêtêr wurahan
awor lawan urube gêni atri
gumuruh kulon lan kidul
lor wetan bilulungan
wus kaisèn Raja Kêrjis kuthanipun
dening prajurit Gumiwang
kacêkêl Sang Raja Kêrjis


lan Patih Gancor kêcandhak
samantrine punggawa datan 
- kari
sêdaya wong pitung puluh
kalêbu ratunira
sira Prabu Nusirwan sabalanipun
sakarine kang palastra
wêdale anêrak baris


dhasar wus pinarentahan
mring Kuskèhèl kinèn gawea margi
pêlayune wong Mêdayun
rusak sami kasrakat
praptèng jawi anitih dipangganipun
pating kacècèr kang wadya
wuwuh rusak wong Mêdayin


ginêmpur kutha Srikaras
tumpêsan wong kang mati dening gêni
sigra budhal barisipun
nusul Prabu Nusirwan
wus kacandhak arêmbên bala Mêdayun
kathah sakit wêtêng rumab
angising miwah gumigil


wus kacandhak lampahira
sira Raja Kuskèhèl senapati
parentah mring balanipun
padha sira lèrèna
iya padha ngiringêna lampahipun
panêmbahan iku aja
sêdhihe kêpati-pati


mung ika Ki Patih Baktak
sok agawe suwe anèng ing margi
angadon-adoni wuwus
siji iku kalawan
Si Baktiyar wiyungyungên nèng dêlanggung
besuk bae luwarana
yèn wus prapta ing Mêdayin


adhi Jong Kulup lah sira
kang nyêkêla Baktiyar lan apatih
sandika ing aturipun
milih kuda papêrang
sigra mangkat bêkta kuda kalih èwu
prajurit kang sasêliran
samya anyabêt turanggi


mamprung kuda kalih nambang
prapta gène Sang Prabu Nyakrawati
saking ngajêngan umatur 
-
amba inggih dinuta
nênggih isèn wijoan ing paluwanu
manggala ing Purwakôndha
Raja Kuskèhèl prajurit


kang môngka pangirid lampah
inggih Sang Sri Kuskèhèl senapati
kawula kinèn amikut
dhatêng pun Patih Baktak
linuwaran yèn sampun prapta Mêdayun
punika ngrandhati lampah
sok agawe-gawe pikir


dene lampah jêng paduka
dipun sarèh inggih kawula iring
Jêng Gusti Prabu Sêmakun
pan sampun printah êsah
têrang saking kang raka parentahipun
Wong Agung Surayèng Jagad
dèn kadya angiring-iring


kuda kalih èwu pêncar
munggèng ngarsa kêlawan kanan kering
baris kang wuri wus rawuh
samya kèndêl sêdaya
dhêdhêg maras sawadyabala Mêdayun
Raja Kuskèhèl tumêdhak
saking dipôngga tumuding


yèn wontêna kang lumajar
yêkti tumpês sêdaya wong Mêdayin
dhawuhira Raja Bêskul
têdhak saking wahana
sami marêk ngarsane Prabu Mêdayun
dènira sandi aseba
Patih Baktak angêrintih


api-api sangêt gêrah
muka biyas kucêm batine wêdi
rumôngsa ing lêpatipun
Baktiyar ulatira
kadi nanjak prajurit Gumiwang ngêpung
lan Kuskèhèl sabalanya
samya ngrêpa matur manis


Dhandhanggula
ya ta wau gantya kang winarni
Prabu Sêmakun carakanira
adombani ing lakune
kang
- sami kinèn bantu
mring lakune Kuskèhèl nênggih
amêng-amênganira
wau kang ingutus
tilas Patih Purwakôndha
pinaringkên ing raka Sang Jayèngmurti
mring kang rayi Gumiwang


wus aniyup saking ing wiyati
Patih Jèndhi ing barisanira
kumabruk praptèng dharate
ngarsane sang aprabu
miwah para ratu kang ngusir
Jèndhi aris têmbungnya
dhawuhkên kang wuwus
hèh Kuskèhèl sira lawan
Raja Bêskul timbalane kangjêng gusti
Sri Bupati Gumiwang


aprakara sira angênginthil
lamun sang nata mèt sraya ing prang
ratu kang kamargan dene
tumpêsên wong Mêdayun
nadyan iya kangjêng rama ji
yèn tan eling sarira
iya sakarêpmu
Raja Kuskèhèl turira
inggih wontên punika ingkang marahi
rêmbêne amèt sraya


wadyanira kinêjepan aglis
gya cinêkêl Kyana Patih Baktak
lawan Baktiyar anake
kalih wus tinalikung
sinrahakên mring wong Mêdayin
kang jaga wong Gumiwang
prajurit gung-agung
matur Kya Jèndhi arisan
bok sampun sok anggêga rêkyana patih
Baktak angajak rusak


Sri Kuskèhèl asru dènira ngling
mirungu mring Bêthara Nusirwan
kakang Jèndhi satêmêne
tingkahe sang aprabu
durung darbe karsa pribadi
anut ature Baktak
wong musebat darung
mangke mumpung wontên para
kula sêksi inggih kakang batin mami
luwih
- botên narima


dènnya matur Prabu Nyakrawati
kula ingaran gêpuk pondhokan
Ki Patih Baktak ature
kula botên ngrêmpêlu
yèn gawea susah ing wêngi
rina botên anêdya
ngrisak sang aprabu
Patih Baktak matur dora
lamun kula wêngi anêkani jurit
aprang lawan Baktiyar


karan ingsun lamun magut rai
lan Baktiyar ngarsane sang nata
payo ta aprang ing kene
dèn rêbuta ro ingsun
lan bapakmu padha du sêkti
nèng ngarsane sang nata
prabu ing Mêdayun
ratu agung pinituwa
Sri Narendra Kuskèhèl sawusnya angling
nêpsune kadrawasan


kokot bisu ratu kaduk runtik
kakon atèn mêntas angandika
kêlantur mêtu nêpsune
ngadêg nyat nuli junjung
bandan kalih binanting sami
ngarsane sang bêthara
inguculan sampun
Baktiyar payo ayuda
lan sinungan pêdhang gada lawan paris
Baktiyar payo aprang


bapakamu matur mring sang aji
yèn sira aprang wêngi lan ingwang
gajah ngong pinêdhang dene
Baktak ing aturipun
ingsun arsa dikêp sang aji
wêngi gêpuk pondhokan
iku dènnya matur
lah ing mêngko payo yuda
Patih Baktak dhêrodhog maras kêpati
dorane kacêthikan


Dyan Baktiyar nangis kêmpis-kêmpis
Raja Kuskèhèl sangsaya sugal
payo ngadêga dèn age
aprang dharat lan 
- ingsun
jêr wus ngaku prang lan mami
Baktiyar datan obah
anangis tumungkul
Baktiyar payo age prang
nora obah Kuskèhèl sigra marani
cinandhak karo pisan


samya dèn ikal ing kanan kèri
kalihira gya binanting sigra
kumabruk pating kêlèsèt
kantaka kalihipun
sigra nêmbah marang sang aji
sampun emut paduka
sok anggêga atur
pun apatih sèwu dora
têka maksih dhahar ture kyana patih
apan putra paduka


langkung saking pangowêle kalih
sêpuh anèm agung tuwan mêngsah
anggugu wong gawe-gawe
duk anèm mangke sêpuh
dèrèng wontên têmên sadulit
dorane gawe tiwas
ngrusak ing pukulun
dèrèng sêlamêt salingsa
sri bupati tumungkul sarwi anangis
Kuskèhèl anak ingwang


bênêr sira gung aksama maning
enggal ingsun nuli ulihêna
marang ing Mêdayin age
gampang nèng praja besuk
iki lagi sun wruh pribadi
dorane Patih Baktak
wit saking yêktimu
payo nuli budhalêna
Sang Aprabu Kuskèhèl matur wotsari
sampun èngêt paduka


putra tuwan ing Kuparman nênggih
tuwin putra tuwan ing Gumiwang
langkung sangêt pangowêle
pijêr tuwan anggugu
wong musibat kaworan eblis
sigra têngara budhal
sira Raja Bêskul
kang lumampah
- mpah anèng ngarsa
sira Raja Kuskèhèl kang anèng wuri
Baktak lawan Baktiyar


tinunggangkên jaran wadon sami
lêlagaran datan majêng ngarsa
dèn ungkurakên arêpe
tan ana mawi kudhung
nora nganggo dèn kêlambèni
panasira kalintang
Baktak Baktyar ngukruk
yèn asambat ginêbugan
mring kang nuntun tunggangane Kyana Patih
Baktiyar iya uga


parentahe Kuskèhèl Narpati
Patih Baktak kêlawan Baktiyar
wong agung praptèng kuwone
Baktak Baktiyar mudhun
saking kuda tiyang kêkalih
tan suka tinulungan
aniba gêlundhung
sabên amêdhun mangkana
wantu-wantu binônda kalihe sami
sabên lèrèn aniba


dadya tontonan samargi-margi
ingkang nonton prasami angucap
wong iku gêdhe dosane
anunggang jaran mungkur
tanpa kudhung tanpa kulambi
apan sarwi binônda
kongsi kaya lutung
kêpanasên sabên dina
mênthêng-mênthêng kaya dhuwêt matêng uwit
sokur iku wong dosa


iku pantês dosa ngrusak bumi
dene bangêt dènira mêlara
wau ta Prabu Kuskèhèl
wus lêpas lampahipun
tan winarna lampahing margi
prapta bumi tampingan
nêgri ing Mêdayun
Betaljêmur kang winarna
wus uninga anjawil bupati kalih
samya angajak mapag


pêsanggrahan pakuwon sang aji
lakon rong dina saking jro kutha
Betaljêmur 
- pamêthuke
ing pakuwon umasuk
tinangisan sri narapati
anèng ing ngarsanira
Kuskèhèl lan Bêskul
Urmus Irman lunggyèng ngarsa
Patih Baktak lawan Baktiyar pan maksih
anèng ngarsa bêbandan


samya nyikruk langkung wirang isin
Betaljêmur aris atêtanya
inggih punapa dosane
karone winayungyung
Raja Bêskul alon nauri
nêrka dhatêng ki lurah
lumampah tan urus
winastan gêpuk pondhokan
arsa nyêkêl marang sang prabu ing wêngi
tur botên kesah-kesah


amrih gègèr sang prabu ing wêngi
pan ginawa ngungsi mring Srikaras
mung puniku karêpane
ngungsi ratune lutung
nora kanggo rong jam ajurit
puniku wong binônda
kèhe pitung puluh
sêrayane Patih Baktak
manggut-manggut Ki Betaljêmur miyarsi
gih talah boya talah


gih sang prabu punapa tan kenging
tinêdhaa ingkang pangapura
sumaur Raja Kuskèhèl
manira boya asung
inggih atur uning rumiyin
jêng gusti ing Gumiwang
Narendra Sêmakun
kula ingkang botên lila
mung katura Wong Agung Surayèng Bumi
kang rayi yèn wus rila


kang angrusak kaprawiran mami
gawe ojat mêmirang maringwang
mung nênungkul kabisane
iku tan rila ingsun
Betaljêmur mênêng tan angling
ya ta malih têtanya
wardi Betaljêmur
anak punapa ta nyata
gustiningsun badhe ingangkat sayêkti 
-
nênggih marang kang raka


ingadêgkên prabu nyakrawati
binathara jumênêng Kuparman
nauri Raja Kuskèhèl
nanging kang rayi lumuh
maksih karêm prawiran jurit
nuwun isèn kewala
joan palowanu
mung suka manggalaning prang
Sri Guniwang maksih karêm anglampahi
prawiraning ayuda


amung ingkang putra Parangakik
lan kang putra Karsinah Sang Nata
amrih aprang ing karyane
umadêg bêthara gung
têmah arang mêtuwèng jurit
punika ingkang karsa
Jêng Gusti Sêmakun
akarya palu rante mas
wawrat sèwu kati mas sampun undhagi
sasat Tasangsulngalam


Irman Urmus tumungkul miyarsi
Sri Nusirwan luhnya dêrodosan
Betaljêmur lon wuwuse
ing wong urip tumuwuh
nênggih luwih kang dèn ulati
milua wong ngêcomlang
lawas-lawas gêmblung
milu wong prawirèng yuda
lawas-lawas dadya wong prawirèng jurit
anggèr Rajèng Gumiwang


dadi ratu sumbagèng ing bumi
ingkang anut mring Ki Patih Baktak
kasrakat angèngkèk-èngkèk
kaburu kabur-kabur
rusak sayah agung bilai
gumêrah guyunira
para dipatya gung
sang nata aris ngandika
iya bapa ingsun iki kadipundi
têka angroning kamal


ingkang kanan sri bupati
Sang Prabu Aris Munandar
ing asta kiwa garwane
Dèwi Pirmani Sang Rêtna
gantya marang ngajêngan
sinêmbahkên marang buyut
langkung tyas marwata suta

sêdaya ingkang ningali
gantya ingkang para nata
samya srênti pangujunge
sampun tata palênggahan
raja kêkalih samya
ing Tasmitèn Ngambarkustup
sinêmbahkên ing ngayunan

binesan narpati kalih
Brikahar lan Johanpirman
wus sami agêng manahe
winor lan ratu pangarsa
pacak ratu wadana
ing Tasmitèn Ngambarkustup
wus kinanthi kalihira

lajêng bujana anginum
Wong Agung Surayèng Bumi
nêmbrama besan kalihnya
lan sagung para narpati
Prabu Sêmakun ginanjar
mring raka Sang Jayèngmurti

lawan sagung para ratu
kang saking lurugan sami
kathah warnane ganjaran
Prabu Sêmakun kang bagi
suka sagung pra narendra
katrima karyane sami

sasampune pitung dalu
nutugkên bujana sami
tuwin samya pacangkraman
kalangênan amênuhing
nulya budhal mring Kuparman
balane kadya jêladri

wus datan kêna winuwus
kathahe bala Nata Mir
orêg bumi prakampita
jêmpana samargi-margi
kang mêthuk saking Kuparman
garwane para narpati

dipôngga yutan asêlur
wahana awarni-warni
sagung ingkang para nata
ing wuri sampun cêcawis
kêbo sapi bèbèk ayam
abusêkan sanêgari

rawuh ing praja gumuruh
atap jêjêl wong ningali
agêbèl têpining marga
sêmuwa pangantèn kalih
munggèng palana lêlawak
songsong kalih wêlas sisih

lan ibune putrinipun
kang sami tumut nèng èsthi
ibune Aris Munandar
Dèwi Jetun Kamarumi
Hasim Katamsi ibunya
Rêtna Dèwi Isnaningsih

ingkang ibu sami tumut
munggèng saluhuring èsthi
dadya sêkawan besannya
kang munggèng pêlana rukmi
wus prapta sajroning kutha
swarane gumuruh atri

orêg sagung kang dêdulu
wiwitan woh janma sami
datan kêna sinapiha
wau ingkang aningali
ing pangantèn kalih samya
gumrumung tindhih-tinindhih

lêga kang wus antuk dulu
tan ana ingucap malih
pantêse garwa sang nata
Aris Munandar Betarti
tuwin wau garwanira
Jêng Gusti Hasim Katamsi

putri adi Ngambarkustup
padha yune kacèk thithik
lan putri Tasmitèn iya
manise ngêbêki bumi
atmaja Sri Johanpirman
wilêtan sêdhêp tur manis

putri adi Ngambarkustup
kumacor cahyane kuning
nanging kagalakên ulat
mêmanise kocar-kacir
kumrutug sanggone tiba
kumêpyur pan kadya riris

rada ladak jatinipun
Kusuma Ngumyun Adikin
wantu prajurit utama
kabèh-kabèh para putri
durung ana bisa nyandhak
lan Kusuma Kadarwati

jatine nora patyayu
Kusuma Yu Kadarwati
upama tinandhingana
singa sandhing nora tandhing
ilang mêmanise samya
kungkulan sêkalir-kalir

singa lungguh nora mungguh
mungguhira sirna ênting
singa pêdhak nora papak
ilang sagunge rêspati
basakêna putri apaKusuma Yu Kadarwati

kang wus wruh maune widhung
nora kèh namung sathithik
kula pêndhah sabên dina
mring kang ibu Parangakik
lêlewane pinêthikan
dèn ênggo têka sathithik

lawas-lawas dadi kumpul
Radèn Ayu Kaelani
tan wus kang padha angucap
gustine sêdhêp rêspati
miwah kaprawiranira
putri di moncol ing bumi

Sudarawêrti amêthuk
lawan Sirtupilaèli
pangantèn binêkta samya
mring ratwibu Parangakik
sinêmbahakên ing eyang
pramèswari ing Madayin

prapta sinêmbahkên sampun
rinangkul hyang pramèswari
ingarap mustakanira
sawusnya ingaras sami
jibêg samya adhaharan
angladosi eyang sami

kumbrubut kang para ratu
lorodan kinèn ambukti
saking yuwana tan ana
angalap sab sayêkti
panjang yuswa èstri priya
sêdaya kang ibu bukti

dènnya jêjodhoan runtut
sarêng ciklunira kalih
wutuh jaka laranira
tan ana kalong sawiji
patut angalapa sawab
pramèswari ing Mêdayin

sagung para ratu-ratu
mantuk mring purane sami
Sang Prabu Sêmakun sigra
angirid baline maning
enjinge malih aseba
ingandikan mring jro puri

lan Sultan Mirijalsamsu
Ruslani Danurusamsi
lawan Jêng Pangeran Kelan
lan Radèn Hasim Kuwari
ing wingi kang dèrèng seba
amung pangantèn kêkalih

mring pramèswari Mêdayun
mila mrih pêndhake malih
prapta ingirid sêdaya
marang Sang Surayèng Bumi
lan garwa kêkalih milwa
ing Karsinah Parangakik

katiga Rêtna Marpinjun
dening Dèwi Isnaningsih
ngêrtèni pangantènira
tan tumut ngering ing laki
mring raka Sang Kakungingrat
prapta gyane ibu sori

kang ngujung dhingin Sêmakun
nulya Prabu Parangakik
gantya Sang Prabu Karsinah
pangeran ing Kaelani
lawan kang rayi ing wuntat
Rahadèn Hasim Kuwari

sawusnya sami alungguh
sinawang ing pramèswari
Juru Jinêm agung nyawang
myang putra sri narapati
cahyane mari anunggal
lawan cahya ing Mêdayin

ing cahya sampun angumpul
lawan cahya Pusêr Bumi
nanging maksih rada abang
ijone dèrèng nètèsi
têtapi kêna ginêbag
sengkoke pan datan têbih

Sang Kakungingrat umatur
ing ibu jêng pramèswari
ibu pun adhi narendra
èstu nugrahaning Widi
bontên ngêntèni pratingkah
pratikêle mangun jurit

botên susah botên bingung
angrèhkên para narpati
ingkang wontên pêbarisan
lêgawa nglabuhi pati
sampun pantês jumênênga
binêthara nyakrawati

nanging sangêt dènnya lumuh
jumênênga nyakrawati
sêdyane manah kawula
ulun suprih ambaboni
dhatêng sutane sêdaya
ing Karsinah Parangakik

lan ing Kelan sutanipun
tanapi Ki Rustamaji
jumênênga ing Gumiwang
yayi Sêmakun nèng ngriki
umadêga nèng Kuparman
kularsa bêbadhe malih

ing wana Basarah ibu
wontên pantês dados nagri
pun adhi kang sinebaa
mring suta-sutane sami
pramèswari angandika
saryandrês waspane mijil

adhuh babo sandeya wak mami
karsanta mangkono
durung rêmbug ingsun sêjatine
basa bobote arinta kaki
amung angampingi
angêmbani patut

iya marang putu-putu mami
singa kang dèn êmong
amung dadya isèn wijoane
wayah ingsun Prabu Parangakik
myang Ki Rustamaji
lan Karsinah Prabu

têlu iku iya putu mami
agantya dèn êmong
mung mêngkono arimu bobote
durung bisa lamun bêtharani
Prabu Nyakrawati
iya durung mungguh

Prabu Sêmakun anampèl wêntis
suwawi kakang bok
dene wontên rencang kula mangke
duk kawula paduka dhawuhi
nèng pakuwon nguni
nêgri Ngambarkustup

anauri ris Sudarawêrti
bênêr yayi katong
pamopone sabab misih tangèh
lagi karêm pakaryaning jurit
nuli dèn pasrahi
gunung samodra gung

môngsa wagêda dèrèng rêspati
akeron kêledhon
pramèswari anambungi manèh
iya ta nini Sudarawêrti
pira-pira lagi
sêmono arimu

wus ngungkuli sakadange sami
ing jênênge katong
angungkuli lawan ramakane
êndi lire arinira nini
wus dadya prajurit
bêrkate lakimu

sapa nyana prawirèng ajurit
ing ayuda tanggon
kongsi dadi wakile kangane
ketang-ketang bisa anglakoni
kon amuruki
mring pulunanipun

atmajane Si Hasim Katamsi
pamukul ginuron
panyabête ingkang palu rante
iya nini tuturira nguni
sawabira nini
ing prang sira jangkung

Sri Sêmakun umatur wotsari
ramanta sang katong
kang kula kèn lajêng pun Kuskèhèl
mung punika kang angodhol baris
kundur lawan mampir
lajêng mring Mêdayun

yèn lajênga dhatêng ing Mêdayin
yèn sampun ngêdhaton
kawula kèn lajêng pun Kuskèhèl
nuntên lajênga dhatêng mariki
lan nêlik nalitik
Baktak akalipun

yèn wus rawuh ing kitha Mêdayin
jêng rama sang katong
kangjêng ibu pinundhuta age
wong wus suci nulya rêgêd malih
kawula kêkahi
tan suka pun ibu

lamun arsa anunggal agami
Ibrahim kinaot
inggih ingkang mulya sarengate
yêktyamba ngaturkên pribadi
dhatêng ing Mêdayin
pun ibu pukulun

nadyan seda kangjêng ibu sori
sampun manggih ewoh
lêstaria ruwêde kêpatèn
sampun manggihing sawiji-wiji
samya anambungi
pra narendra putu

Prabu Karsinah lan Parangakik
samya matur alon
Rustamaji Pangeran Kelane
miwah Rahadèn Hasim Kuwari
yèn sedaa benjing
kawula kang mikul

bandhusane lan sakadang mami
kang manjingkên ing jro
kaluwate sarêng ing ature
para nata gumujêng wotsari
paduka sêksèni
jêng paman Sêmakun

angandika nyai pramèswari
lêstaria babo
putuningsun iya sasêdyane
padha bênêrkên lupute benjing
mêmintakkên sami
apurèng Hyang Agung

sarwi gumujêng dènira angling
kabèh putungingong
dinulura kabèh sakajate
nulya dhaharan ingkang ngladèni
para wayah èstri
sang dyah mantu putu

pangajênge Rêtna Kadarwati
mantu anyar karo
garwa Parangakik ing wurine
garwa Karsinah lan Rustamaji
sami anèng wuri
Kadarwati ngayun

marang eyang pan kanggêp pribadi
sawusira nglorod
lawan ari Sêmakun sarênge
para putra kumpul dadi siji
para ratu sami
saambêng akumpul

putra-putra ngumpul dadi siji
kang jalu pra katong
rame eca nèng ngarsa eyange
wus linorod parêkan pra cèthi
nyênyamikan salin
brênduwin lan anggur
wusnya dangu Sang Surayèng Bumi
kundur angêdhaton
bubar mêdal para putra kabèh
Sri Sêmakun kang dèn iring sami
praptèng
- dalêm aglis
gantya kang winuwus


baris Talsiyah Mutadarawi
ingkang sami ngodhol
marang Prabu Nusirwan lampahe
samya rêrêb ing wanadri baris
kinalang atêbih
saking ênggènipun


yèn arêrêb sami dèn barisi
tan kêna marojol
wong sawiji saking panggonane
yèn kurangan bukti dèn kirimi
dhahare sang aji
kang malêri dhawuh


ya ta wontên kawuwus narpati
kuthane anglegok
ing Srikaras arane prajane
pêparabe Raja Banukêrjis
akiwa amêncil
lêdhok kapit gunung


ratu datan ana ngiri dening
saking adoh elok
para ratu tan ana kang dahwèn
praja kiwa pamêtune kêdhik
sagung kang para ji
tan melik kinayut


sanêgara tan ana kêlambi
mung saruwal kathok
kang saruwal landhung mung ratune
nora sinjang nora akulambi
gêgamaning jurit
siji ora gadhuh


mung suligi ingkang dèn lincipi
rongpuluh sabên wong
suligine pan ruyunge arèn
lamun aprang suligine sami
yèn wus tèk suligi
nuli bandhêm watu


yèn wus têlas watune tumuli
ngrukêt gêlut nyokot
sanêgara padha kurang lambe
pating prêngongos pating paringis
watu itêm sami
môngka kuthanipun


yèn cangkrama ratunipun nênggih
wonge kalung oyod
- yèn wong wadon babakan awêre
pan dèn anam dèn awêrkên sami
pusêr tutug sikil
saluhuring dhêngkul


agamane nora nganggo nabi
pangidhêpe sato
kurang wadon akèh lanangane
sabên omah wong wadone siji
lanangira sami
ana nênêm pitu


ana omah wadone sawiji
ingkang rada ombol
kongsi rolas iya lanangane
yèn cumbana nora nganggo isin
tan nganggo ling-aling
pan wus kaprahipun


wus pasthine kuwat ingkang èstri
ingkang luwih ombol
wadon siji sêlikur lanange
yèn sêsuta sami angladèni
pan sami darbèni
sami ngrêngkuhipun


Radèn Batiyar kinèn dhingini
bok ana kapêrgok
ratu sêkti kamargan lampahe
bok si dhandhang si dhandhung marêngi
pinarêng lumaris
kasarug ing ngriku


mulat kutha watu têm kinardi
pantês ratune bot
dene anèh watu têm kuthane
Batiyar mung bêkta wong sakêdhik
satus wong turanggi
lampahira gambuh


Gambuh
Batiyar gya umasuk
jro nêgara kagyat dulu
nora nganggo pasar nêgarane mamring
wong lanang pating kêlanthung
tur padha saruwal kathok


wonge pating cêrungus
alêngus padha kumênthus
ting pathèsèl nyênyêngit pating jaginggis
ana kêpapag wong têlu
Radèn 
- Baktiyar tanya lon


ya takon sanak ingsun
nêgri ngriki anèh klangkung
punapa ta wontên ratune kang nêgri
tuwin ta pêpatihipun
sumaurira asêngol


wontên pisan ratwèngsung
Srikaras nêgaraningsun
ratuningsun nama Raja Banukêrjis
namane pêpatih ingsun
iya Kyana Patih Gancor


ratu ing ngriki ampuh
yèn yuda datanpa mungsuh
Patih Gancor punika maling sinêkti
akèh para ratu mungsuh
sirahe sami pinocok


tan ana wani mungsuh
mila kèringan pra ratu
ya ta mulat wong wadon liwat sawiji
Radèn Baktiyar sru ngungun
baya wus tatane uwong


ngartika ing tyasipun
Dyan Baktiyar arsa wêruh
bokmanawa wong mangkene angêntasi
tinandhing lan ratu agung
èwon akèh para katong


tandhing lan Jayèngpupuh
pêrang mara karo pênthung
iki pantês mênawa apês nêkani
dhêdhêmit setan wus kawus
mung durung mungsuh mangkono


cok boros si ratwagung
mungsuh lan wong wuda durung
sun jajale nêdha kisanak wak mami
atêrêna wismanipun
iya mring Ki Patih Gancor


ingatêrakên sampun
mring wismane patih gupuh
nora nana bature bêbêd sawiji
mung saruwal watês dhêngkul
puniku Kya Patih Gancor


Dyan Baktiyar wus pangguh
ing batin rada kaduwung
ala nganggur 
- anyambat nora ngopahi
wong arêp prang lawan lutung
sajêg durung prang lan sato


pinanggyan bangku lungguh
Dyan Baktiyar alon muwus
kyana patih aturna marang sang aji
manira wong ing Mêdayun
ngungsi binujung ing mungsoh


sigra binêkta sampun
Dyan Baktiyar manjing ing kêdhatun
wus kêpanggih lawan Raja Banukêrjis
tan anganggo cènthèl atur
sikêp umanjing blas-êblos


nora na mangan sêkul
gaga sawah nora laku
olah-olah nora tatan sanêgari
pangane singa katêmu
pinangan mêntah kemawon


lawan pala gumantung
ing jro bumi kang dhinudhuk
pan binadhog sêdaya mêntahan sami
buron cilik kang katêmu
garangan lan tikus wirog


trênggiling luwak lutung
ula kadhal bangkong bulus
kintêl cacing pinangan mêntahan sami
godhong isine wana gung
kang lêmês pupus binadhog


Radèn Baktiyar matur
kula dutèng Sri Mêdayun
nêdya ngungsi punapa wagêd ngukuhi
maksih binujung ing mungsuh
dutane Jayèngpalugon


Sang Raja Kêrjis muwus
sapira mungsuh kang rawuh
lamun tiba Srikaras tan dadi kardi
yutan atumpês dening sun
sapa ngalahakên ingong


apan para ratu-ratu
kabèh kaprah gamanipun
nganggo wêsi lan waja ingkang kinardi
karyane manusa tuhu
yèn ingsun tan arsa nganggo


liya gêgaman 
- ingsun
pêkakas prang kaki buyut
gaman wêsi waja gaweane janmi
jakên marene ratumu
bêcik ngungsia maringong


Radèn Baktiyar muwus
sing bangku akèh kadulu
tuwa anom lanang wadon gêdhe cilik
dudu kapas kang tinênun
ginawe saruwal kathok


mung babakane kayu
Baktiyar lumampah laju
matur wontên kitha katrajang ing baris
umatur ing ramanipun
yèn kêsasar gène katong


nêgara cara lutung
cara sato karyanipun
botên nganggo sêga yèn arsa abukti
ambadhog singa katêmu
nênggih miwah kang dèn anggo


Baktak alon amuwus
kaya priye apa sanggup
alon matur Baktiyar gih anyagahi
Sang Raja Kêrjis lingipun
turana manjing sang katong


batine ingsun kulup
arêp malês mring sang prabu
Si Kuskèhèl iya ingkang banting uni
yèn ora kuwalês kulup
bêbêg rasane tyas ingong


iku ta karsaningsun
gawea gègèr karuhun
gawe gêlar iku ratu kang nututi
arsa dikêp sang aprabu
sira alok dèn gumuruh


pêsthi sang prabu kuwur
nuli nurut atur ingsun
mêngko bêngi gègèrna wadya Mêdayin
Sang Kuskèhèl lan Si Bêskul
padharsa nyêkêl sang katong


wau ta kang winuwus
Sri Brikahar Ngambarkustup
lawan Prabu Sêmakun sampun anggalih
lampahe 
- Prabu Mêdayun
ambênêr ing marga nglegok


benjing mênawi jêbul
gène ratu cara lutung
botên wande kêsasar kuthane Kêrjis
tuwan lampahna bêbantu
kang awas sagung pakewoh


inggih pun bapa Dhatuk
Bêrdanis paduka tuduh
dimèn mêngsah benjing lawan Raja Kêrjis
rinewang prang kêmatipun
ratu ingkang cara sato


ya ta Prabu Sêmakun
nuduh dwi punggawanipun
pan asarêng kêlawan Dhatuk Bêrdanis
kinanthèn prajuritipun
bala Gumiwang anyêrot


lamine tan winuwus
marga wau lampahipun
wus kacandhak Si Kuskèhèl gèn lumaris
kalawan Sang Raja Bêskul
sampun amucung pakuwon


Pocung
ya ta wau sarêng ing patingkahipun
gantya kang winarna
mangkana nuju ing wêngi
amiranti balane Radèn Baktiyar


anèng pungkur balane alok gumuruh
wong sèwu wêtara
Baktiyar wadya prajurit
samya alok mungsuh anggêcak pondhokan


gumarubyug gègère kuwur-kuwur
Baktak marang ngarsa
gugup sarwi kêmpis-kêmpis
angaturi suwawi paduka inggal


Sang Aprabu Nusirwan gumêtêr gugup
patih ana apa
dene agègèr kêpati
pun Kuskèhèl badhe anyêpêng paduka


arsa nukup paduka nuju kapêthuk
pun Baktiyar langlang
rame têmpuhing ajurit
wikan 
- pêjah gêsangipun pun Baktiyar


dipun pupuh dhatêng pun Kuskèhèl luput
Kuskèhèl pinêdhang
kudane kenging ngêmasi
amacicil aturipun Patih Baktak


pan ginugu gugup budhale kasusu
kawur sabalanya
sampun têbih gèn lumaris
byar raina Baktiyar wus anèng ngarsa


dhuh sang prabu botên kadosa pukulun
pukul kalih wêlas
dalu Sri Kuskèhèl prapti
lawan Bêskul arsa nukup ing paduka


inggih ulun nuju langlang pan kapêthuk
rame prang lan amba
yèn sampun rinêbut kalih
kêtandangan Kuskèhèl dhatêng kawula


dhuh pukulun kèndêla lampah rumuhun
akarya tanggoran
mrih kêndho pinagut jurit
pun Kuskèhèl sakêdhik gadhahi taha


sang aprabu pangandikanira gugup
ya kulup Baktiyar
sakarêpmu sun turuti
apa nyata Si Kuskèhèl binantonan


apa dudu Si Sêmakun ingkang bantu
Baktiyar turira
bantu mung bupati kalih
nganglang marga sami Bupati Gumiwang


pun Jong Kulub kalawan pun Bantul Kulub
andêling Gumiwang
bupati kêmbar prajurit
saha sêmbah ature Radèn Baktiyar


dhuh sang prabu kawula irid pukulun
mring nêgri Srikaras
kuthane Sri Banukêrjis
dipun inggal mênawi Kuskèhèl prapta


pan gumrubyug Radèn Baktiyar tinurut
anyêrot ing lampah
- datan kawarna ing margi
prapta manjing dhatêng kutha ing Srikaras


wus amêthuk wadya Srikaras gumrudug
tan mawi bandera
tan liyan namung suligi
wonge lêksan namung suligi kewala


pan pinikul palôngka narendranipun
palangkane lugas
ingkang kinarya pring ori
kêkênthonge sami pring ori sêdaya


pan gumuruh wadya ewon akêkênthung
wau duk tumingal
Sang Aprabu Nyakrawati
pan alêksan saruwal kathok kewala


suligiku wong sawiji pan rongpuluh
wêtara sêdaya
tobat anganggoa wêsi
Sri Nusirwan tinandhu pi-api gêrah


gêrah ngungun durung anon lan angrungu
wong kaya Srikaras
sabalane Raja Kêrjis
awêwuda mung sruwal kathok kewala


nora patut akaryaa kutha watu
pan itêm sadaya
manungsane têka nisthip
nora laku amêmangan lah-olahan


wong Mêdayun sami manjing kuthanipun
ratune wus panggya
nora tata awotsari
dir kumêthak kumênthus kaliwat-liwat


wong Mêdayun wus makuwon nèng lun-alun
Sang Rajèng Gumawas
akanthi Dhatuk Bêrdanis
saha bala lajêng prapta ngêpung kitha


Raja Bêskul Kulup Bantul Bantul Kulup
prawirèng Gumiwang
jro kitha busêkan sami
sajêg-jêge durung ana mungsuh prapta


saya agung wong Purwakôndha 
- kang rawuh
lan bala Talsiyah
yèn dalu kêndhang gong muni
bèri puksur thongthonggrit umyung wurahan


pitung dalu wong Srikaras nora mêtu
wong Mêdayin sayah
nora mangan pitung ratri
nora nana carane wong mangan sêga


wong Mêdayun kalirên pating galuruh
Sang Prabu Nusirwan
gêrahira api-api
apan mangke nandhang gêrah têmênanan


lamun pagut Baktak kèn jênêngi besuk
arsa magut ing prang
sira Raja Banukêrjis
Urmus Irman Baktiyar anjênêngana


kang cinatur ing dalu enjing kawuwus
kakênthong sauran
mijil prang Sang Raja Kêrjis
Patih Gancor wadya rong lêksa nèng wuntat


Pangkur
enjing têngara sauran
kênthong ewon miyos Sang Raja Kêrjis
sawadyanira kumrutug
sampun aglar ing papan
sami mulat praptane gêgaman mungsuh
Kuskèhèl munggèng dipôngga
akanthi Dhatuk Bêrdanis


munggèng pêlana lêlawak
barisira sampun kapang miranti
wong Srikaras dulu mungsuh
surak giyak sauran
Dyan Baktiyar munggèng kuda Irman Urmus
miwah Kyana Patih Baktak
anjênêngi wong ajurit


apan ora nganggo tata
nyawurakên sêdaya kang suligi
mulat marang gone mungsuh
Dhatuk Bêrdanis sigra
mêsu tingal kang cinipta panah lesus
gumludhug kang bayu bajra
mêsês ponang lesus prapti


suligi 
- lêksan katulak
angênèni ingkang duwe pribadi
crêp-crêp sumrambah tumrucuk
usrêk samya anggiwar
otêr pating caruwèt pating bilulung
pêncare suligi mêsat
kadya udan anibani


gègèr bala ing Srikaras
arsa ngamuk katulak dening angin
akèh rubuh kabarubuh
tindhih tumpang-tumumpang
sigra wau Dhatuk Bêrdanis aniyup
praptane buron awêndran
kang tate binadhog sami


badhogane wong Srikaras
ula ulêr kuwuk luwak trênggiling
salira garangan tikus
yutan tan têna ngetang
mung sakêthi wong Srikaras nora langkung
burone alas awêndran
tinubruk pan ora kêni


mêncolot ing gulunira
marang gigir prasami anyokoti
sangsaya gung praptanipun
Kadya riris sumêbar
Patih Baktak Baktiyar kalawan Urmus
Irman dhingini lumajar
manjing kitha ting karêmpis


wong Srikaras kagegeran
Raja Kêrjis ngisis lumayu giris
kungkulan ing sulapipun
dening mangonah tobat
tutup kitha bala sakarine lampus
ting kacècèr kitrang-kitrang
palayune Raja Kêrjis


Patih Gancor tan tumama
kêmatira wali-wali tan dadi
kasoran mangonahipun
Dhatuk Bêrdanis dibya
wong Srikaras gusis barisira kukud
kinêpung jawining kitha
wingwrin dèrèng tate jurit


lamun dalu binalangan 
-
saking jawi ingkang sanjata gêni
kang dahana mubal murub
giris wong jroning kutha
Patih Baktak Baktiyar kêlawan Urmus
sami ngadhêp ngarsanira
mring Sang Prabu Nyakrawati


Radèn Urmus asru ngucap
pikir apa iki têka amampir
muwuhi mêlaratipun
kasrakat amêsakat
wong kang ngungsi sêdya suda susahipun
iki amuwuhi susah
wuwuh lara wuwuh ngêlih


lawan amuwuhi dosa
wus mangkono têka nora marèni
mêngkono yayi Sêmakun
yèn iku angrungua
kaya apa baya kabèh iki lampus
marani nêgri musibat
nora kaprah dèn ampiri


Patih Baktak amiyarsa
kêthip-kêthip api-api gumigil
ya ta kunêng kang winuwus
kang wuwuh karisakan
wong Mêdayin kang urip kuru ambêndhul
Kuskèhèl apirêmbagan
kutharsa dipun lêbêti


wus dadya kang punang rêmbag
Ki Bêrdanis nyipta sanjata agni
kobar lawange wus rubuh
gêni sangsaya ngrêda
wus kalêbon kang kutha mawur malêdug
samya ngungsi ratunira
gumrêdêg manjing jro puri


busêkan gêtêr wurahan
awor lawan urube gêni atri
gumuruh kulon lan kidul
lor wetan bilulungan
wus kaisèn Raja Kêrjis kuthanipun
dening prajurit Gumiwang
kacêkêl Sang Raja Kêrjis


lan Patih Gancor kêcandhak
samantrine punggawa datan 
- kari
sêdaya wong pitung puluh
kalêbu ratunira
sira Prabu Nusirwan sabalanipun
sakarine kang palastra
wêdale anêrak baris


dhasar wus pinarentahan
mring Kuskèhèl kinèn gawea margi
pêlayune wong Mêdayun
rusak sami kasrakat
praptèng jawi anitih dipangganipun
pating kacècèr kang wadya
wuwuh rusak wong Mêdayin


ginêmpur kutha Srikaras
tumpêsan wong kang mati dening gêni
sigra budhal barisipun
nusul Prabu Nusirwan
wus kacandhak arêmbên bala Mêdayun
kathah sakit wêtêng rumab
angising miwah gumigil


wus kacandhak lampahira
sira Raja Kuskèhèl senapati
parentah mring balanipun
padha sira lèrèna
iya padha ngiringêna lampahipun
panêmbahan iku aja
sêdhihe kêpati-pati


mung ika Ki Patih Baktak
sok agawe suwe anèng ing margi
angadon-adoni wuwus
siji iku kalawan
Si Baktiyar wiyungyungên nèng dêlanggung
besuk bae luwarana
yèn wus prapta ing Mêdayin


adhi Jong Kulup lah sira
kang nyêkêla Baktiyar lan apatih
sandika ing aturipun
milih kuda papêrang
sigra mangkat bêkta kuda kalih èwu
prajurit kang sasêliran
samya anyabêt turanggi


mamprung kuda kalih nambang
prapta gène Sang Prabu Nyakrawati
saking ngajêngan umatur 
-
amba inggih dinuta
nênggih isèn wijoan ing paluwanu
manggala ing Purwakôndha
Raja Kuskèhèl prajurit


kang môngka pangirid lampah
inggih Sang Sri Kuskèhèl senapati
kawula kinèn amikut
dhatêng pun Patih Baktak
linuwaran yèn sampun prapta Mêdayun
punika ngrandhati lampah
sok agawe-gawe pikir


dene lampah jêng paduka
dipun sarèh inggih kawula iring
Jêng Gusti Prabu Sêmakun
pan sampun printah êsah
têrang saking kang raka parentahipun
Wong Agung Surayèng Jagad
dèn kadya angiring-iring


kuda kalih èwu pêncar
munggèng ngarsa kêlawan kanan kering
baris kang wuri wus rawuh
samya kèndêl sêdaya
dhêdhêg maras sawadyabala Mêdayun
Raja Kuskèhèl tumêdhak
saking dipôngga tumuding


yèn wontêna kang lumajar
yêkti tumpês sêdaya wong Mêdayin
dhawuhira Raja Bêskul
têdhak saking wahana
sami marêk ngarsane Prabu Mêdayun
dènira sandi aseba
Patih Baktak angêrintih


api-api sangêt gêrah
muka biyas kucêm batine wêdi
rumôngsa ing lêpatipun
Baktiyar ulatira
kadi nanjak prajurit Gumiwang ngêpung
lan Kuskèhèl sabalanya
samya ngrêpa matur manis


Dhandhanggula
ya ta wau gantya kang winarni
Prabu Sêmakun carakanira
adombani ing lakune
kang
- sami kinèn bantu
mring lakune Kuskèhèl nênggih
amêng-amênganira
wau kang ingutus
tilas Patih Purwakôndha
pinaringkên ing raka Sang Jayèngmurti
mring kang rayi Gumiwang


wus aniyup saking ing wiyati
Patih Jèndhi ing barisanira
kumabruk praptèng dharate
ngarsane sang aprabu
miwah para ratu kang ngusir
Jèndhi aris têmbungnya
dhawuhkên kang wuwus
hèh Kuskèhèl sira lawan
Raja Bêskul timbalane kangjêng gusti
Sri Bupati Gumiwang


aprakara sira angênginthil
lamun sang nata mèt sraya ing prang
ratu kang kamargan dene
tumpêsên wong Mêdayun
nadyan iya kangjêng rama ji
yèn tan eling sarira
iya sakarêpmu
Raja Kuskèhèl turira
inggih wontên punika ingkang marahi
rêmbêne amèt sraya


wadyanira kinêjepan aglis
gya cinêkêl Kyana Patih Baktak
lawan Baktiyar anake
kalih wus tinalikung
sinrahakên mring wong Mêdayin
kang jaga wong Gumiwang
prajurit gung-agung
matur Kya Jèndhi arisan
bok sampun sok anggêga rêkyana patih
Baktak angajak rusak


Sri Kuskèhèl asru dènira ngling
mirungu mring Bêthara Nusirwan
kakang Jèndhi satêmêne
tingkahe sang aprabu
durung darbe karsa pribadi
anut ature Baktak
wong musebat darung
mangke mumpung wontên para
kula sêksi inggih kakang batin mami
luwih
- botên narima


dènnya matur Prabu Nyakrawati
kula ingaran gêpuk pondhokan
Ki Patih Baktak ature
kula botên ngrêmpêlu
yèn gawea susah ing wêngi
rina botên anêdya
ngrisak sang aprabu
Patih Baktak matur dora
lamun kula wêngi anêkani jurit
aprang lawan Baktiyar


karan ingsun lamun magut rai
lan Baktiyar ngarsane sang nata
payo ta aprang ing kene
dèn rêbuta ro ingsun
lan bapakmu padha du sêkti
nèng ngarsane sang nata
prabu ing Mêdayun
ratu agung pinituwa
Sri Narendra Kuskèhèl sawusnya angling
nêpsune kadrawasan


kokot bisu ratu kaduk runtik
kakon atèn mêntas angandika
kêlantur mêtu nêpsune
ngadêg nyat nuli junjung
bandan kalih binanting sami
ngarsane sang bêthara
inguculan sampun
Baktiyar payo ayuda
lan sinungan pêdhang gada lawan paris
Baktiyar payo aprang


bapakamu matur mring sang aji
yèn sira aprang wêngi lan ingwang
gajah ngong pinêdhang dene
Baktak ing aturipun
ingsun arsa dikêp sang aji
wêngi gêpuk pondhokan
iku dènnya matur
lah ing mêngko payo yuda
Patih Baktak dhêrodhog maras kêpati
dorane kacêthikan


Dyan Baktiyar nangis kêmpis-kêmpis
Raja Kuskèhèl sangsaya sugal
payo ngadêga dèn age
aprang dharat lan 
- ingsun
jêr wus ngaku prang lan mami
Baktiyar datan obah
anangis tumungkul
Baktiyar payo age prang
nora obah Kuskèhèl sigra marani
cinandhak karo pisan


samya dèn ikal ing kanan kèri
kalihira gya binanting sigra
kumabruk pating kêlèsèt
kantaka kalihipun
sigra nêmbah marang sang aji
sampun emut paduka
sok anggêga atur
pun apatih sèwu dora
têka maksih dhahar ture kyana patih
apan putra paduka


langkung saking pangowêle kalih
sêpuh anèm agung tuwan mêngsah
anggugu wong gawe-gawe
duk anèm mangke sêpuh
dèrèng wontên têmên sadulit
dorane gawe tiwas
ngrusak ing pukulun
dèrèng sêlamêt salingsa
sri bupati tumungkul sarwi anangis
Kuskèhèl anak ingwang


bênêr sira gung aksama maning
enggal ingsun nuli ulihêna
marang ing Mêdayin age
gampang nèng praja besuk
iki lagi sun wruh pribadi
dorane Patih Baktak
wit saking yêktimu
payo nuli budhalêna
Sang Aprabu Kuskèhèl matur wotsari
sampun èngêt paduka


putra tuwan ing Kuparman nênggih
tuwin putra tuwan ing Gumiwang
langkung sangêt pangowêle
pijêr tuwan anggugu
wong musibat kaworan eblis
sigra têngara budhal
sira Raja Bêskul
kang lumampah
- mpah anèng ngarsa
sira Raja Kuskèhèl kang anèng wuri
Baktak lawan Baktiyar


tinunggangkên jaran wadon sami
lêlagaran datan majêng ngarsa
dèn ungkurakên arêpe
tan ana mawi kudhung
nora nganggo dèn kêlambèni
panasira kalintang
Baktak Baktyar ngukruk
yèn asambat ginêbugan
mring kang nuntun tunggangane Kyana Patih
Baktiyar iya uga


parentahe Kuskèhèl Narpati
Patih Baktak kêlawan Baktiyar
wong agung praptèng kuwone
Baktak Baktiyar mudhun
saking kuda tiyang kêkalih
tan suka tinulungan
aniba gêlundhung
sabên amêdhun mangkana
wantu-wantu binônda kalihe sami
sabên lèrèn aniba


dadya tontonan samargi-margi
ingkang nonton prasami angucap
wong iku gêdhe dosane
anunggang jaran mungkur
tanpa kudhung tanpa kulambi
apan sarwi binônda
kongsi kaya lutung
kêpanasên sabên dina
mênthêng-mênthêng kaya dhuwêt matêng uwit
sokur iku wong dosa


iku pantês dosa ngrusak bumi
dene bangêt dènira mêlara
wau ta Prabu Kuskèhèl
wus lêpas lampahipun
tan winarna lampahing margi
prapta bumi tampingan
nêgri ing Mêdayun
Betaljêmur kang winarna
wus uninga anjawil bupati kalih
samya angajak mapag


pêsanggrahan pakuwon sang aji
lakon rong dina saking jro kutha
Betaljêmur 
- pamêthuke
ing pakuwon umasuk
tinangisan sri narapati
anèng ing ngarsanira
Kuskèhèl lan Bêskul
Urmus Irman lunggyèng ngarsa
Patih Baktak lawan Baktiyar pan maksih
anèng ngarsa bêbandan


samya nyikruk langkung wirang isin
Betaljêmur aris atêtanya
inggih punapa dosane
karone winayungyung
Raja Bêskul alon nauri
nêrka dhatêng ki lurah
lumampah tan urus
winastan gêpuk pondhokan
arsa nyêkêl marang sang prabu ing wêngi
tur botên kesah-kesah


amrih gègèr sang prabu ing wêngi
pan ginawa ngungsi mring Srikaras
mung puniku karêpane
ngungsi ratune lutung
nora kanggo rong jam ajurit
puniku wong binônda
kèhe pitung puluh
sêrayane Patih Baktak
manggut-manggut Ki Betaljêmur miyarsi
gih talah boya talah


gih sang prabu punapa tan kenging
tinêdhaa ingkang pangapura
sumaur Raja Kuskèhèl
manira boya asung
inggih atur uning rumiyin
jêng gusti ing Gumiwang
Narendra Sêmakun
kula ingkang botên lila
mung katura Wong Agung Surayèng Bumi
kang rayi yèn wus rila


kang angrusak kaprawiran mami
gawe ojat mêmirang maringwang
mung nênungkul kabisane
iku tan rila ingsun
Betaljêmur mênêng tan angling
ya ta malih têtanya
wardi Betaljêmur
anak punapa ta nyata
gustiningsun badhe ingangkat sayêkti 
-
nênggih marang kang raka


ingadêgkên prabu nyakrawati
binathara jumênêng Kuparman
nauri Raja Kuskèhèl
nanging kang rayi lumuh
maksih karêm prawiran jurit
nuwun isèn kewala
joan palowanu
mung suka manggalaning prang
Sri Guniwang maksih karêm anglampahi
prawiraning ayuda


amung ingkang putra Parangakik
lan kang putra Karsinah Sang Nata
amrih aprang ing karyane
umadêg bêthara gung
têmah arang mêtuwèng jurit
punika ingkang karsa
Jêng Gusti Sêmakun
akarya palu rante mas
wawrat sèwu kati mas sampun undhagi
sasat Tasangsulngalam


Irman Urmus tumungkul miyarsi
Sri Nusirwan luhnya dêrodosan
Betaljêmur lon wuwuse
ing wong urip tumuwuh
nênggih luwih kang dèn ulati
milua wong ngêcomlang
lawas-lawas gêmblung
milu wong prawirèng yuda
lawas-lawas dadya wong prawirèng jurit
anggèr Rajèng Gumiwang


dadi ratu sumbagèng ing bumi
ingkang anut mring Ki Patih Baktak
kasrakat angèngkèk-èngkèk
kaburu kabur-kabur
rusak sayah agung bilai
gumêrah guyunira
para dipatya gung
sang nata aris ngandika
iya bapa ingsun iki kadipundi
têka angroning kamal


wusnya dangu Sang Surayèng Bumi
kundur angêdhaton
bubar mêdal para putra kabèh
Sri Sêmakun kang dèn iring sami
praptèngdalêm aglis
gantya kang winuwus

baris Talsiyah Mutadarawi
ingkang sami ngodhol
marang Prabu Nusirwan lampahe
samya rêrêb ing wanadri baris
kinalang atêbih
saking ênggènipun

yèn arêrêb sami dèn barisi
tan kêna marojol
wong sawiji saking panggonane
yèn kurangan bukti dèn kirimi
dhahare sang aji
kang malêri dhawuh

ya ta wontên kawuwus narpati
kuthane anglegok
ing Srikaras arane prajane
pêparabe Raja Banukêrjis
akiwa amêncil
lêdhok kapit gunung

ratu datan ana ngiri dening
saking adoh elok
para ratu tan ana kang dahwèn
praja kiwa pamêtune kêdhik
sagung kang para ji
tan melik kinayut

sanêgara tan ana kêlambi
mung saruwal kathok
kang saruwal landhung mung ratune
nora sinjang nora akulambi
gêgamaning jurit
siji ora gadhuh

mung suligi ingkang dèn lincipi
rongpuluh sabên wong
suligine pan ruyunge arèn
lamun aprang suligine sami
yèn wus tèk suligi
nuli bandhêm watu

yèn wus têlas watune tumuli
ngrukêt gêlut nyokot
sanêgara padha kurang lambe
pating prêngongos pating paringis
watu itêm sami
môngka kuthanipun

yèn cangkrama ratunipun nênggih
wonge kalung oyodyèn wong wadon babakan awêre
pan dèn anam dèn awêrkên sami
pusêr tutug sikil
saluhuring dhêngkul

agamane nora nganggo nabi
pangidhêpe sato
kurang wadon akèh lanangane
sabên omah wong wadone siji
lanangira sami
ana nênêm pitu

ana omah wadone sawiji
ingkang rada ombol
kongsi rolas iya lanangane
yèn cumbana nora nganggo isin
tan nganggo ling-aling
pan wus kaprahipun

wus pasthine kuwat ingkang èstri
ingkang luwih ombol
wadon siji sêlikur lanange
yèn sêsuta sami angladèni
pan sami darbèni
sami ngrêngkuhipun

Radèn Batiyar kinèn dhingini
bok ana kapêrgok
ratu sêkti kamargan lampahe
bok si dhandhang si dhandhung marêngi
pinarêng lumaris
kasarug ing ngriku

mulat kutha watu têm kinardi
pantês ratune bot
dene anèh watu têm kuthane
Batiyar mung bêkta wong sakêdhik
satus wong turanggi
lampahira gambuh

Batiyar gya umasuk
jro nêgara kagyat dulu
nora nganggo pasar nêgarane mamring
wong lanang pating kêlanthung
tur padha saruwal kathok

wonge pating cêrungus
alêngus padha kumênthus
ting pathèsèl nyênyêngit pating jaginggis
ana kêpapag wong têlu
Radèn Baktiyar tanya lon

ya takon sanak ingsun
nêgri ngriki anèh klangkung
punapa ta wontên ratune kang nêgri
tuwin ta pêpatihipun
sumaurira asêngol

wontên pisan ratwèngsung
Srikaras nêgaraningsun
ratuningsun nama Raja Banukêrjis
namane pêpatih ingsun
iya Kyana Patih Gancor

ratu ing ngriki ampuh
yèn yuda datanpa mungsuh
Patih Gancor punika maling sinêkti
akèh para ratu mungsuh
sirahe sami pinocok

tan ana wani mungsuh
mila kèringan pra ratu
ya ta mulat wong wadon liwat sawiji
Radèn Baktiyar sru ngungun
baya wus tatane uwong

ngartika ing tyasipun
Dyan Baktiyar arsa wêruh
bokmanawa wong mangkene angêntasi
tinandhing lan ratu agung
èwon akèh para katong

tandhing lan Jayèngpupuh
pêrang mara karo pênthung
iki pantês mênawa apês nêkani
dhêdhêmit setan wus kawus
mung durung mungsuh mangkono

cok boros si ratwagung
mungsuh lan wong wuda durung
sun jajale nêdha kisanak wak mami
atêrêna wismanipun
iya mring Ki Patih Gancor

ingatêrakên sampun
mring wismane patih gupuh
nora nana bature bêbêd sawiji
mung saruwal watês dhêngkul
puniku Kya Patih Gancor

Dyan Baktiyar wus pangguh
ing batin rada kaduwung
ala nganggur anyambat nora ngopahi
wong arêp prang lawan lutung
sajêg durung prang lan sato

pinanggyan bangku lungguh
Dyan Baktiyar alon muwus
kyana patih aturna marang sang aji
manira wong ing Mêdayun
ngungsi binujung ing mungsoh

sigra binêkta sampun
Dyan Baktiyar manjing ing kêdhatun
wus kêpanggih lawan Raja Banukêrjis
tan anganggo cènthèl atur
sikêp umanjing blas-êblos

nora na mangan sêkul
gaga sawah nora laku
olah-olah nora tatan sanêgari
pangane singa katêmu
pinangan mêntah kemawon

lawan pala gumantung
ing jro bumi kang dhinudhuk
pan binadhog sêdaya mêntahan sami
buron cilik kang katêmu
garangan lan tikus wirog

trênggiling luwak lutung
ula kadhal bangkong bulus
kintêl cacing pinangan mêntahan sami
godhong isine wana gung
kang lêmês pupus binadhog

Radèn Baktiyar matur
kula dutèng Sri Mêdayun
nêdya ngungsi punapa wagêd ngukuhi
maksih binujung ing mungsuh
dutane Jayèngpalugon

Sang Raja Kêrjis muwus
sapira mungsuh kang rawuh
lamun tiba Srikaras tan dadi kardi
yutan atumpês dening sun
sapa ngalahakên ingong

apan para ratu-ratu
kabèh kaprah gamanipun
nganggo wêsi lan waja ingkang kinardi
karyane manusa tuhu
yèn ingsun tan arsa nganggo

liya gêgaman ingsun
pêkakas prang kaki buyut
gaman wêsi waja gaweane janmi
jakên marene ratumu
bêcik ngungsia maringong

Radèn Baktiyar muwus
sing bangku akèh kadulu
tuwa anom lanang wadon gêdhe cilik
dudu kapas kang tinênun
ginawe saruwal kathok

mung babakane kayu
Baktiyar lumampah laju
matur wontên kitha katrajang ing baris
umatur ing ramanipun
yèn kêsasar gène katong

nêgara cara lutung
cara sato karyanipun
botên nganggo sêga yèn arsa abukti
ambadhog singa katêmu
nênggih miwah kang dèn anggo

Baktak alon amuwus
kaya priye apa sanggup
alon matur Baktiyar gih anyagahi
Sang Raja Kêrjis lingipun
turana manjing sang katong

batine ingsun kulup
arêp malês mring sang prabu
Si Kuskèhèl iya ingkang banting uni
yèn ora kuwalês kulup
bêbêg rasane tyas ingong

iku ta karsaningsun
gawea gègèr karuhun
gawe gêlar iku ratu kang nututi
arsa dikêp sang aprabu
sira alok dèn gumuruh

pêsthi sang prabu kuwur
nuli nurut atur ingsun
mêngko bêngi gègèrna wadya Mêdayin
Sang Kuskèhèl lan Si Bêskul
padharsa nyêkêl sang katong

wau ta kang winuwus
Sri Brikahar Ngambarkustup
lawan Prabu Sêmakun sampun anggalih
lampahe Prabu Mêdayun
ambênêr ing marga nglegok

benjing mênawi jêbul
gène ratu cara lutung
botên wande kêsasar kuthane Kêrjis
tuwan lampahna bêbantu
kang awas sagung pakewoh

inggih pun bapa Dhatuk
Bêrdanis paduka tuduh
dimèn mêngsah benjing lawan Raja Kêrjis
rinewang prang kêmatipun
ratu ingkang cara sato

ya ta Prabu Sêmakun
nuduh dwi punggawanipun
pan asarêng kêlawan Dhatuk Bêrdanis
kinanthèn prajuritipun
bala Gumiwang anyêrot

lamine tan winuwus
marga wau lampahipun
wus kacandhak Si Kuskèhèl gèn lumaris
kalawan Sang Raja Bêskul
sampun amucung pakuwon

ya ta wau sarêng ing patingkahipun
gantya kang winarna
mangkana nuju ing wêngi
amiranti balane Radèn Baktiyar

anèng pungkur balane alok gumuruh
wong sèwu wêtara
Baktiyar wadya prajurit
samya alok mungsuh anggêcak pondhokan

gumarubyug gègère kuwur-kuwur
Baktak marang ngarsa
gugup sarwi kêmpis-kêmpis
angaturi suwawi paduka inggal

Sang Aprabu Nusirwan gumêtêr gugup
patih ana apa
dene agègèr kêpati
pun Kuskèhèl badhe anyêpêng paduka

arsa nukup paduka nuju kapêthuk
pun Baktiyar langlang
rame têmpuhing ajurit
wikan pêjah gêsangipun pun Baktiyar

dipun pupuh dhatêng pun Kuskèhèl luput
Kuskèhèl pinêdhang
kudane kenging ngêmasi
amacicil aturipun Patih Baktak

pan ginugu gugup budhale kasusu
kawur sabalanya
sampun têbih gèn lumaris
byar raina Baktiyar wus anèng ngarsa

dhuh sang prabu botên kadosa pukulun
pukul kalih wêlas
dalu Sri Kuskèhèl prapti
lawan Bêskul arsa nukup ing paduka

inggih ulun nuju langlang pan kapêthuk
rame prang lan amba
yèn sampun rinêbut kalih
kêtandangan Kuskèhèl dhatêng kawula

dhuh pukulun kèndêla lampah rumuhun
akarya tanggoran
mrih kêndho pinagut jurit
pun Kuskèhèl sakêdhik gadhahi taha

sang aprabu pangandikanira gugup
ya kulup Baktiyar
sakarêpmu sun turuti
apa nyata Si Kuskèhèl binantonan

apa dudu Si Sêmakun ingkang bantu
Baktiyar turira
bantu mung bupati kalih
nganglang marga sami Bupati Gumiwang

pun Jong Kulub kalawan pun Bantul Kulub
andêling Gumiwang
bupati kêmbar prajurit
saha sêmbah ature Radèn Baktiyar

dhuh sang prabu kawula irid pukulun
mring nêgri Srikaras
kuthane Sri Banukêrjis
dipun inggal mênawi Kuskèhèl prapta

pan gumrubyug Radèn Baktiyar tinurut
anyêrot ing lampahdatan kawarna ing margi
prapta manjing dhatêng kutha ing Srikaras

wus amêthuk wadya Srikaras gumrudug
tan mawi bandera
tan liyan namung suligi
wonge lêksan namung suligi kewala

pan pinikul palôngka narendranipun
palangkane lugas
ingkang kinarya pring ori
kêkênthonge sami pring ori sêdaya

pan gumuruh wadya ewon akêkênthung
wau duk tumingal
Sang Aprabu Nyakrawati
pan alêksan saruwal kathok kewala

suligiku wong sawiji pan rongpuluh
wêtara sêdaya
tobat anganggoa wêsi
Sri Nusirwan tinandhu pi-api gêrah

gêrah ngungun durung anon lan angrungu
wong kaya Srikaras
sabalane Raja Kêrjis
awêwuda mung sruwal kathok kewala

nora patut akaryaa kutha watu
pan itêm sadaya
manungsane têka nisthip
nora laku amêmangan lah-olahan

wong Mêdayun sami manjing kuthanipun
ratune wus panggya
nora tata awotsari
dir kumêthak kumênthus kaliwat-liwat

wong Mêdayun wus makuwon nèng lun-alun
Sang Rajèng Gumawas
akanthi Dhatuk Bêrdanis
saha bala lajêng prapta ngêpung kitha

Raja Bêskul Kulup Bantul Bantul Kulup
prawirèng Gumiwang
jro kitha busêkan sami
sajêg-jêge durung ana mungsuh prapta

saya agung wong Purwakôndha kang rawuh
lan bala Talsiyah
yèn dalu kêndhang gong muni
bèri puksur thongthonggrit umyung wurahan

pitung dalu wong Srikaras nora mêtu
wong Mêdayin sayah
nora mangan pitung ratri
nora nana carane wong mangan sêga

wong Mêdayun kalirên pating galuruh
Sang Prabu Nusirwan
gêrahira api-api
apan mangke nandhang gêrah têmênanan

lamun pagut Baktak kèn jênêngi besuk
arsa magut ing prang
sira Raja Banukêrjis
Urmus Irman Baktiyar anjênêngana

kang cinatur ing dalu enjing kawuwus
kakênthong sauran
mijil prang Sang Raja Kêrjis
Patih Gancor wadya rong lêksa nèng wuntat

enjing têngara sauran
kênthong ewon miyos Sang Raja Kêrjis
sawadyanira kumrutug
sampun aglar ing papan
sami mulat praptane gêgaman mungsuh
Kuskèhèl munggèng dipôngga
akanthi Dhatuk Bêrdanis

munggèng pêlana lêlawak
barisira sampun kapang miranti
wong Srikaras dulu mungsuh
surak giyak sauran
Dyan Baktiyar munggèng kuda Irman Urmus
miwah Kyana Patih Baktak
anjênêngi wong ajurit

apan ora nganggo tata
nyawurakên sêdaya kang suligi
mulat marang gone mungsuh
Dhatuk Bêrdanis sigra
mêsu tingal kang cinipta panah lesus
gumludhug kang bayu bajra
mêsês ponang lesus prapti

suligi lêksan katulak
angênèni ingkang duwe pribadi
crêp-crêp sumrambah tumrucuk
usrêk samya anggiwar
otêr pating caruwèt pating bilulung
pêncare suligi mêsat
kadya udan anibani

gègèr bala ing Srikaras
arsa ngamuk katulak dening angin
akèh rubuh kabarubuh
tindhih tumpang-tumumpang
sigra wau Dhatuk Bêrdanis aniyup
praptane buron awêndran
kang tate binadhog sami

badhogane wong Srikaras
ula ulêr kuwuk luwak trênggiling
salira garangan tikus
yutan tan têna ngetang
mung sakêthi wong Srikaras nora langkung
burone alas awêndran
tinubruk pan ora kêni

mêncolot ing gulunira
marang gigir prasami anyokoti
sangsaya gung praptanipun
Kadya riris sumêbar
Patih Baktak Baktiyar kalawan Urmus
Irman dhingini lumajar
manjing kitha ting karêmpis

wong Srikaras kagegeran
Raja Kêrjis ngisis lumayu giris
kungkulan ing sulapipun
dening mangonah tobat
tutup kitha bala sakarine lampus
ting kacècèr kitrang-kitrang
palayune Raja Kêrjis

Patih Gancor tan tumama
kêmatira wali-wali tan dadi
kasoran mangonahipun
Dhatuk Bêrdanis dibya
wong Srikaras gusis barisira kukud
kinêpung jawining kitha
wingwrin dèrèng tate jurit

lamun dalu binalangan
saking jawi ingkang sanjata gêni
kang dahana mubal murub
giris wong jroning kutha
Patih Baktak Baktiyar kêlawan Urmus
sami ngadhêp ngarsanira
mring Sang Prabu Nyakrawati

Radèn Urmus asru ngucap
pikir apa iki têka amampir
muwuhi mêlaratipun
kasrakat amêsakat
wong kang ngungsi sêdya suda susahipun
iki amuwuhi susah
wuwuh lara wuwuh ngêlih

lawan amuwuhi dosa
wus mangkono têka nora marèni
mêngkono yayi Sêmakun
yèn iku angrungua
kaya apa baya kabèh iki lampus
marani nêgri musibat
nora kaprah dèn ampiri

Patih Baktak amiyarsa
kêthip-kêthip api-api gumigil
ya ta kunêng kang winuwus
kang wuwuh karisakan
wong Mêdayin kang urip kuru ambêndhul
Kuskèhèl apirêmbagan
kutharsa dipun lêbêti

wus dadya kang punang rêmbag
Ki Bêrdanis nyipta sanjata agni
kobar lawange wus rubuh
gêni sangsaya ngrêda
wus kalêbon kang kutha mawur malêdug
samya ngungsi ratunira
gumrêdêg manjing jro puri

busêkan gêtêr wurahan
awor lawan urube gêni atri
gumuruh kulon lan kidul
lor wetan bilulungan
wus kaisèn Raja Kêrjis kuthanipun
dening prajurit Gumiwang
kacêkêl Sang Raja Kêrjis

lan Patih Gancor kêcandhak
samantrine punggawa datan kari
sêdaya wong pitung puluh
kalêbu ratunira
sira Prabu Nusirwan sabalanipun
sakarine kang palastra
wêdale anêrak baris

dhasar wus pinarentahan
mring Kuskèhèl kinèn gawea margi
pêlayune wong Mêdayun
rusak sami kasrakat
praptèng jawi anitih dipangganipun
pating kacècèr kang wadya
wuwuh rusak wong Mêdayin

ginêmpur kutha Srikaras
tumpêsan wong kang mati dening gêni
sigra budhal barisipun
nusul Prabu Nusirwan
wus kacandhak arêmbên bala Mêdayun
kathah sakit wêtêng rumab
angising miwah gumigil

wus kacandhak lampahira
sira Raja Kuskèhèl senapati
parentah mring balanipun
padha sira lèrèna
iya padha ngiringêna lampahipun
panêmbahan iku aja
sêdhihe kêpati-pati

mung ika Ki Patih Baktak
sok agawe suwe anèng ing margi
angadon-adoni wuwus
siji iku kalawan
Si Baktiyar wiyungyungên nèng dêlanggung
besuk bae luwarana
yèn wus prapta ing Mêdayin

adhi Jong Kulup lah sira
kang nyêkêla Baktiyar lan apatih
sandika ing aturipun
milih kuda papêrang
sigra mangkat bêkta kuda kalih èwu
prajurit kang sasêliran
samya anyabêt turanggi

mamprung kuda kalih nambang
prapta gène Sang Prabu Nyakrawati
saking ngajêngan umatur
amba inggih dinuta
nênggih isèn wijoan ing paluwanu
manggala ing Purwakôndha
Raja Kuskèhèl prajurit

kang môngka pangirid lampah
inggih Sang Sri Kuskèhèl senapati
kawula kinèn amikut
dhatêng pun Patih Baktak
linuwaran yèn sampun prapta Mêdayun
punika ngrandhati lampah
sok agawe-gawe pikir

dene lampah jêng paduka
dipun sarèh inggih kawula iring
Jêng Gusti Prabu Sêmakun
pan sampun printah êsah
têrang saking kang raka parentahipun
Wong Agung Surayèng Jagad
dèn kadya angiring-iring

kuda kalih èwu pêncar
munggèng ngarsa kêlawan kanan kering
baris kang wuri wus rawuh
samya kèndêl sêdaya
dhêdhêg maras sawadyabala Mêdayun
Raja Kuskèhèl tumêdhak
saking dipôngga tumuding

yèn wontêna kang lumajar
yêkti tumpês sêdaya wong Mêdayin
dhawuhira Raja Bêskul
têdhak saking wahana
sami marêk ngarsane Prabu Mêdayun
dènira sandi aseba
Patih Baktak angêrintih

api-api sangêt gêrah
muka biyas kucêm batine wêdi
rumôngsa ing lêpatipun
Baktiyar ulatira
kadi nanjak prajurit Gumiwang ngêpung
lan Kuskèhèl sabalanya
samya ngrêpa matur manis

ya ta wau gantya kang winarni
Prabu Sêmakun carakanira
adombani ing lakune
kangsami kinèn bantu
mring lakune Kuskèhèl nênggih
amêng-amênganira
wau kang ingutus
tilas Patih Purwakôndha
pinaringkên ing raka Sang Jayèngmurti
mring kang rayi Gumiwang

wus aniyup saking ing wiyati
Patih Jèndhi ing barisanira
kumabruk praptèng dharate
ngarsane sang aprabu
miwah para ratu kang ngusir
Jèndhi aris têmbungnya
dhawuhkên kang wuwus
hèh Kuskèhèl sira lawan
Raja Bêskul timbalane kangjêng gusti
Sri Bupati Gumiwang

aprakara sira angênginthil
lamun sang nata mèt sraya ing prang
ratu kang kamargan dene
tumpêsên wong Mêdayun
nadyan iya kangjêng rama ji
yèn tan eling sarira
iya sakarêpmu
Raja Kuskèhèl turira
inggih wontên punika ingkang marahi
rêmbêne amèt sraya

wadyanira kinêjepan aglis
gya cinêkêl Kyana Patih Baktak
lawan Baktiyar anake
kalih wus tinalikung
sinrahakên mring wong Mêdayin
kang jaga wong Gumiwang
prajurit gung-agung
matur Kya Jèndhi arisan
bok sampun sok anggêga rêkyana patih
Baktak angajak rusak

Sri Kuskèhèl asru dènira ngling
mirungu mring Bêthara Nusirwan
kakang Jèndhi satêmêne
tingkahe sang aprabu
durung darbe karsa pribadi
anut ature Baktak
wong musebat darung
mangke mumpung wontên para
kula sêksi inggih kakang batin mami
luwihbotên narima

dènnya matur Prabu Nyakrawati
kula ingaran gêpuk pondhokan
Ki Patih Baktak ature
kula botên ngrêmpêlu
yèn gawea susah ing wêngi
rina botên anêdya
ngrisak sang aprabu
Patih Baktak matur dora
lamun kula wêngi anêkani jurit
aprang lawan Baktiyar

karan ingsun lamun magut rai
lan Baktiyar ngarsane sang nata
payo ta aprang ing kene
dèn rêbuta ro ingsun
lan bapakmu padha du sêkti
nèng ngarsane sang nata
prabu ing Mêdayun
ratu agung pinituwa
Sri Narendra Kuskèhèl sawusnya angling
nêpsune kadrawasan

kokot bisu ratu kaduk runtik
kakon atèn mêntas angandika
kêlantur mêtu nêpsune
ngadêg nyat nuli junjung
bandan kalih binanting sami
ngarsane sang bêthara
inguculan sampun
Baktiyar payo ayuda
lan sinungan pêdhang gada lawan paris
Baktiyar payo aprang

bapakamu matur mring sang aji
yèn sira aprang wêngi lan ingwang
gajah ngong pinêdhang dene
Baktak ing aturipun
ingsun arsa dikêp sang aji
wêngi gêpuk pondhokan
iku dènnya matur
lah ing mêngko payo yuda
Patih Baktak dhêrodhog maras kêpati
dorane kacêthikan

Dyan Baktiyar nangis kêmpis-kêmpis
Raja Kuskèhèl sangsaya sugal
payo ngadêga dèn age
aprang dharat lan ingsun
jêr wus ngaku prang lan mami
Baktiyar datan obah
anangis tumungkul
Baktiyar payo age prang
nora obah Kuskèhèl sigra marani
cinandhak karo pisan

samya dèn ikal ing kanan kèri
kalihira gya binanting sigra
kumabruk pating kêlèsèt
kantaka kalihipun
sigra nêmbah marang sang aji
sampun emut paduka
sok anggêga atur
pun apatih sèwu dora
têka maksih dhahar ture kyana patih
apan putra paduka

langkung saking pangowêle kalih
sêpuh anèm agung tuwan mêngsah
anggugu wong gawe-gawe
duk anèm mangke sêpuh
dèrèng wontên têmên sadulit
dorane gawe tiwas
ngrusak ing pukulun
dèrèng sêlamêt salingsa
sri bupati tumungkul sarwi anangis
Kuskèhèl anak ingwang

bênêr sira gung aksama maning
enggal ingsun nuli ulihêna
marang ing Mêdayin age
gampang nèng praja besuk
iki lagi sun wruh pribadi
dorane Patih Baktak
wit saking yêktimu
payo nuli budhalêna
Sang Aprabu Kuskèhèl matur wotsari
sampun èngêt paduka

putra tuwan ing Kuparman nênggih
tuwin putra tuwan ing Gumiwang
langkung sangêt pangowêle
pijêr tuwan anggugu
wong musibat kaworan eblis
sigra têngara budhal
sira Raja Bêskul
kang lumampahmpah anèng ngarsa
sira Raja Kuskèhèl kang anèng wuri
Baktak lawan Baktiyar

tinunggangkên jaran wadon sami
lêlagaran datan majêng ngarsa
dèn ungkurakên arêpe
tan ana mawi kudhung
nora nganggo dèn kêlambèni
panasira kalintang
Baktak Baktyar ngukruk
yèn asambat ginêbugan
mring kang nuntun tunggangane Kyana Patih
Baktiyar iya uga

parentahe Kuskèhèl Narpati
Patih Baktak kêlawan Baktiyar
wong agung praptèng kuwone
Baktak Baktiyar mudhun
saking kuda tiyang kêkalih
tan suka tinulungan
aniba gêlundhung
sabên amêdhun mangkana
wantu-wantu binônda kalihe sami
sabên lèrèn aniba

dadya tontonan samargi-margi
ingkang nonton prasami angucap
wong iku gêdhe dosane
anunggang jaran mungkur
tanpa kudhung tanpa kulambi
apan sarwi binônda
kongsi kaya lutung
kêpanasên sabên dina
mênthêng-mênthêng kaya dhuwêt matêng uwit
sokur iku wong dosa

iku pantês dosa ngrusak bumi
dene bangêt dènira mêlara
wau ta Prabu Kuskèhèl
wus lêpas lampahipun
tan winarna lampahing margi
prapta bumi tampingan
nêgri ing Mêdayun
Betaljêmur kang winarna
wus uninga anjawil bupati kalih
samya angajak mapag

pêsanggrahan pakuwon sang aji
lakon rong dina saking jro kutha
Betaljêmur pamêthuke
ing pakuwon umasuk
tinangisan sri narapati
anèng ing ngarsanira
Kuskèhèl lan Bêskul
Urmus Irman lunggyèng ngarsa
Patih Baktak lawan Baktiyar pan maksih
anèng ngarsa bêbandan

samya nyikruk langkung wirang isin
Betaljêmur aris atêtanya
inggih punapa dosane
karone winayungyung
Raja Bêskul alon nauri
nêrka dhatêng ki lurah
lumampah tan urus
winastan gêpuk pondhokan
arsa nyêkêl marang sang prabu ing wêngi
tur botên kesah-kesah

amrih gègèr sang prabu ing wêngi
pan ginawa ngungsi mring Srikaras
mung puniku karêpane
ngungsi ratune lutung
nora kanggo rong jam ajurit
puniku wong binônda
kèhe pitung puluh
sêrayane Patih Baktak
manggut-manggut Ki Betaljêmur miyarsi
gih talah boya talah

gih sang prabu punapa tan kenging
tinêdhaa ingkang pangapura
sumaur Raja Kuskèhèl
manira boya asung
inggih atur uning rumiyin
jêng gusti ing Gumiwang
Narendra Sêmakun
kula ingkang botên lila
mung katura Wong Agung Surayèng Bumi
kang rayi yèn wus rila

kang angrusak kaprawiran mami
gawe ojat mêmirang maringwang
mung nênungkul kabisane
iku tan rila ingsun
Betaljêmur mênêng tan angling
ya ta malih têtanya
wardi Betaljêmur
anak punapa ta nyata
gustiningsun badhe ingangkat sayêkti
nênggih marang kang raka

ingadêgkên prabu nyakrawati
binathara jumênêng Kuparman
nauri Raja Kuskèhèl
nanging kang rayi lumuh
maksih karêm prawiran jurit
nuwun isèn kewala
joan palowanu
mung suka manggalaning prang
Sri Guniwang maksih karêm anglampahi
prawiraning ayuda

amung ingkang putra Parangakik
lan kang putra Karsinah Sang Nata
amrih aprang ing karyane
umadêg bêthara gung
têmah arang mêtuwèng jurit
punika ingkang karsa
Jêng Gusti Sêmakun
akarya palu rante mas
wawrat sèwu kati mas sampun undhagi
sasat Tasangsulngalam

Irman Urmus tumungkul miyarsi
Sri Nusirwan luhnya dêrodosan
Betaljêmur lon wuwuse
ing wong urip tumuwuh
nênggih luwih kang dèn ulati
milua wong ngêcomlang
lawas-lawas gêmblung
milu wong prawirèng yuda
lawas-lawas dadya wong prawirèng jurit
anggèr Rajèng Gumiwang

dadi ratu sumbagèng ing bumi
ingkang anut mring Ki Patih Baktak
kasrakat angèngkèk-èngkèk
kaburu kabur-kabur
rusak sayah agung bilai
gumêrah guyunira
para dipatya gung
sang nata aris ngandika
iya bapa ingsun iki kadipundi
têka angroning kamal

