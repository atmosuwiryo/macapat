raras ruming sarkaranira ris
dèn ta pêksa mangapus pustaka
atbutèng tyas tan wrin ing rèh
mamriha mardika yun
dinuking don nirdeya ugi
kadayan darpa limpat
rasikaning kidung
sumêngka ngôngka pujôngga
rarasing kang ukara kang pinarsudi
karywa wêdharing kata

nahan nalika murwèng kintaki
Rêspati Manis Rabingulawal
ping slikur kasa taun Je
Galungan nuju tulus
naga trustha amuji tunggil
enjang gathita nawa
wit panêratipun
manêdhak sungging kewala
caritane Ni Rara Mêndut ing Pathi
duk anèng Wiragunan

abdi juru citra anêngrani
carita lit rèmèh tinêmbungan
lagya karsane kang angrèh
mundhut carita dhusun
saking wadya sudra mèt budi
ngalaya ngupajiwa
ambêbarang canglung
andongèng sarwi anggambang
angaludrug kopyah nyamatira kênthi
aran Ki Patraguna

kang carita pinaringkên carik
kinèn dadyakkên sêrat wêwacan
ing dasih kang tampi sèrèn
kinarya cagak ngantuk
ala nganggur kalaning latri
tinimbang lan paguywan
ngur maca alothung
lêlingsèn karsanira sang
amêpêki sanadyan dongèng pan dadi
amuwuhi kagungan

ingkang môngka purwaning palupi
caritane wong ambarang gambang
duk nguni jaman kartane
nagari ing Matarum
panjênêngan kangjêng sang aji
ingkang Sinuhun Sultan
Agung ing Matarum
karta kartining nagara
sawusira bêdhahe nagari Pathi
kathah jarahanira

kang kacandhak lanang dèn cêkêli
kang wadon tuwa nom binoyongan
wus kabêkta sadayane
katur Rajèng Matarum
brana èstri sinung wadya ji
Tumênggung Wiraguna
gung ganjaranipun
artèstri lawan busana
sêmana wus têntrêm arjaning nagari
ya ta ingkang winarna

Ki Tumênggung Wiraguna nênggih
kang kinarya jêjêring carita
ki tumênggung wibawane
wancinira wus sêpuh
nanging dèrèng lungse ing kardi
sarira mêksih rosa
kuwat ngêmbat lawung
sih pupuk pawakanira
de katingal sêpuhira jêng kiyai
kagege gutuk waja

têlas sadaya mung kantun kalih
satunggil sisih nginggil kewala
wus gumapila remane
nging maksih mêsês bêsus
awiraga barkat priyayi
ngatingalakên barkah
dalêm sang sinuhun
dènnya gung ulah kamuktyan
dhasar dadya kêkasih dalêm sang aji
Tumênggung Wiraguna

yèn ginunggung môngsantuk kêkalih
kadya Ki Tumênggung Wiraguna
sarwa sarwi kabisane
sarwa tumandang rampung
barang karya gagah tan wigih
apunjul ing apapak
mrojol ing krêpipun
tautate datan taha
ngrupak jajahaning mungsuh anglar dening
jajahanirèng rowang

yèn kinarya rikat anguwisi
kinarya sandi tan kawanguran
bupati bijaksana ngrèh
wau ta kalanipun
Ki Tumênggung Wiragunèki
apan lagya pinarak
nèng pandhapa ngayun
alênggah lante dêmangan
kêmul kampuh kuluk kanigara wilis
liyangan epokira

pan ingayap parêkanirèki
cèthinira pêpitu bêdhaya
samya yu-ayu warnane
ngampil pacaranipun
pêdhang tamèng rotan myang cundrik
talêmpak lan panuwak
myang sanjata alus
kang ngampil sêl pakêcohan
ana tuwa juru dhawuhe jêng kyai
Nyai Cênthung wastanya

wontên langênnya dungik kêkalih
maksih jêbên rumucuh kalihnya
lir kêmbar imbak warnane
sami balerahipun
tumênggène alis pan sami
cabik-cabike padha
manising pandulu
akuning suluh wadana
sêsinome amicis panjrah rêspati
parigêl solahira

pan kinêmbar busananirèki
durung pati kukuh kakêmbênan
nanging wus dhèmês pacake
amêpês sila panggung
anèng wurinira tan têbih
sarwi anocoh kinang
pagantenanipun
siji ngampil pakêcohan
pan giliran rare ro nocoh angracik
agung liniring tingal

ki tumênggung kalangênannèki
ngabên sawung puyuh myang dherekan
tan ana liyane manèh
marma kawulanipun
pan sadaya ngolah kêmiri
angulig jago gêmak
milala kêlangkung
agêng alit pan mangkana
myang kaume miluangolah kêmiri
angingu jago gêmak

ingkang nyêrèt sinambi makani
puyuh sawung kang sêkul dhêplokan
myang bêkatul woworane
yèn wus dèn ulêt lêmbut
ginalintir bundêr lir mimis
yèn wus makan sawungnya
nulya makan puyuh
sawung puyuh gêgadhuhan
wôngsa Wiragunan wrata siji-siji
jago kalawan gêmak

lan samya kinandhutan kêmiri
jalu èstri samya binubuhan
ki tumênggung wibawane
sabên angadu-adu
jago gêmak tuwin kêmiri
sadina ngadu gêmak
sadinane sawung
sadina malih dherekan
kalangane bêdhug bubar wayah mahrib
yèn dalu tan kalilan

barang botohan dipun larangi
wadya sajroning praja sadaya
winangênan botohane
dalu kalawan esuk
praptèng bêdhug tan dèn lilani
lamun ana kang nêrak
rinayah ingukum
sanadyan mantri punggawa
linarangan sadaya tan ana wani
marang wêwalêrira

ki tumênggung panggalihirèki
marma dalu kongsi bêdhug siyang
linarangan botohane
pan panggawe nênungkul
lali marang karyèng nagari
singa kang ngadêgêna
ing kalanganipun
apan lurug-linurugan
winangênan awit bêdhug kongsi mahrib
barang kang tinotohan

sabab ki tumênggung tan ngêndhati
dènnya seba ing sadina-dina
cadhang karsa dalêm mangke
kadhang ngandikan malbu
lamun datan dipun timbali
angayêng mêmariksa
kang nambut karyèku
bêdhug kundur trap kalangan
akasukan ngadu-adu kongsi mahrib
yèn dalu langênira

amung catur kang dipun êtohi
langkung tamban sadalu sapapan
sarwi myarsa gamêlane
singgolan kang anabuh
gêndhing ririh dipun gêndhèngi
abdi runggèng pilalan
samya ayu-ayu
têtiga talèdhèkira
pan kinêmbar swaranira rum amanis
lir ngalapêna jiwa

Ki Tumênggung Wiraguna lagi
pan sineba pawong kulanira
kapêdhak miji ngawine
lurah prajuritipun
ingkang sami atungguk kêmit
prajurit namèngdhadha
lawan trunalawung
jagabela trunalana
singa nabda jagabaya anirwèsthi
karyandêl kapêtêngan

patih wasta Mas Prawirasêkti
angrèh pra mantri punggawa rolas
nama wira pangajênge
Ngabei Wiratanu
Wiradarpa lan Wirapati
Wiragra Wirarêja
lawan Wiraranu
Wirakarsa Wiradarma
Wirarana Wirajaya Wiraniti
lawan Wirakartika

Wirayuda de kapêdhaknèki
wong patang puluh kêkalih lurah
Ki Jagakarya wastane
kalawan Jagasatru
nama jaga pangajêngnèki
wong miji pan limalas
eka wastanipun
lurahnya Ekawijaya
gamêl wolu lurahe Ki Talipranti
sami tali sadaya

ngawin rolas Lurah Rêsagati
sami nama rêsa sadayanya
sawidak namèng dhadhane
lurah ran Wanèngkewuh
Wanèngbaya wanengan sami
sawidak Jagasura
lurah Suranêmpuh
kalawan Surapanunjang
jajarira nama sura sadayèki
sawidak trunalanang

Drunajaya lan Trunasurèki
sami nama truna jajarira
sawidak Trunalawunge
lurah ran Maradalu
Maradipa sajajarnèki
dwi dasa kapêtêngan
Lurah Jagadalu
patang puluh singandaka
lurah Lêmbujaya lawan Lêmbupati
jajar lêmbu sadaya

wolung puluh wadya bela pati
lurah kalih ran Jayamisaya
Jayawisesa sisihe
sadaya kawan atus
pitulikur kulanirèki
anjawi wadyanira
arahaning dhusun
guguran lamun lurugan
lan wong magang pinatah dadya prajurit
wong kalih atus ana

marma langkung santosanirèki
sira Ki Tumênggung Wiraguna
rumat pangati-atine
pangawulaning ratu
onjo sasamining bupati
tandho jaga pundhutan
dalêm sang sinuhun
barang kang pinundhut ana
rèmèh aèng kang pinôngka saking têbih
asimpên sadayanya

ingkang dadya bêktinirèng aji
atur-atur dhaharan kang lôngka
anggêr kang pinarlokake
punapa kang tan usum
ingaturkên marang sang aji
tuwin anèh-anèhan
pinilala katur
dènira rumêksèng nata
aywa kongsi kacuwan ratunirèki
sabarang kang kinarsan

ki tumênggung dangunira linggih
nèng pandhapa tan pati ngandika
tan rècèh kadi sabêne
sineba kulanipun
para lurah sadayanèki
tuwin pra punakawan
sami makan sawung
pêpak anèng palataran
miwah mantri panêkar kang sami prapti
bêkta bombonganira

nunggil Mas Patih Prawirasêkti
ki mas patih aris arêrasan
pra mantri bêbisik takèn
punapa marmanipun
jêng kiyai tumênggung mangkin
tan pati kadya saban
inggal nandhing sawung
mas patih aris wacana
inggih kirang priksa ingkang dadya galih
sampun samadya côndra

kula ragi awis dèn timbali
sarawuhira saking pasowan
yèn wus lukar kampuhane
gya siram dhahar sampun
nulya mijil marang pandhapi
adhawuh têtandhingan
puyuh yèn tan sawung
mung pikantuk sakêmbaran
nulya kundur sadalu tan mijil-mijil
kajawi wontên dhawah

Ki Tumênggung Wiraguna mangkin
lagya kèmêngan badra irawan
yèn ta upamakna mangke
kèmêngan lir nyalimut
badra mêndhung irawan sasi
lir wulan kagiyungan
ing ima ngêndhanu
Ki Tumênggung Wiraguna
apan lagya kasmaran tyasira mangkin
langkung dènnya sungkawa

ingkang dadya bêbukaning kingkin
ganjaran dalêm wong bêboyongan
saking Pathi duk bêdhahe
wasta Ni Rara Mêndut
asli saking tanah Trêbanggi
anake bakul prada
ing Trêbanggi dhusun
marmane wontên Santênan
pan pinundhut palara-lara ya maring
Adipati Pragola

badhe kinarsan kinarya sêlir
dèrèng kongsi kinarsan bok lara
kasêlak dahuru gègèr
binoyong mring Matarum
pinaringkên Wiragunèki
têtiga tunggilira
pat Bok Rara Mêndut
kang tri oreyan kewala
mung sawiji ni rara kang dadya brangti
anging lumuh kinarsan

marma ki tumênggung langkung kingkin
ciptaning driya salaminira
anèm tumêkèng sêpuhe
andulu mring dyah ayu
datan wontên ingkang nyamèni
sakojuring sarira
lir Ni Rara Mêndut
luwêse myang manisira
anênuntung ing jêjantung amêmêjing
amêjang kalangênan

ingkang seba cêlak mungging ngarsi
pan kêkalih lurah punakawan
sapati Wirapatine
jêng kiyai tumênggung
sadangune dènira linggih
tan kêna angandika
gya kang garwa rawuh
Nyai Ajêng Wiraguna
marêk ingkang raka marang ing pandhapi
sarwi saos dhaharan

lah-olahan asri amêpêki
tinata tarab andhèr ing ngarsa
dhêdharan jing-enjingane
bikang sêrabi puthu
lèmpèng gêmblong wug-awug angin
lêmpêr pêpudhak kêtan
plèk-êmplèk bêkatul
prêdatan bakaran pisang
kêtan salak juwadah jênang lan wajik
lopis kupat balindrang

bakaran dhèndhèng gêpukan garing
ledre sêmarmêndêm muntên kupat
tan kolak apêm kocore
garêndul jênang kukus
kalonglahang srikaya pipis
jêmunak jênang caca
kolèh sagu lêmu
wedang tèh lan mêmanisan
gula arèn sampun sumaji ing ngarsi
asri mungging rampadan

Nyai Ajêng Wiraguna uning
yèn kang raka lagya sungkawèng tyas
nyi ajêng kalangkung jrihe
dhasar pambêkanipun
nyai ajêng bêkti ing laki
bojo jêjaka lara
salamine durung
katiban saêlêr sada
nora tau karya wuwus wawan runtik
tan nate rinêngonan

saking bisa ulah nuju kapti
cadhang awas sakarsaning priya
kang dadya tyas glis rinuktèn
nêkakkên kang kinayun
anyingkiri kang dèn sukêri
sêptane kinawruhan
kasêngsêmanipun
ywa kongsi kadho ing karsa
ingkang raka asiha ing kirik gênjik
yêkti milu sih marma

nyai ajêng aturira aris
angarum-arum wacananira
ngrêpèpèh anor ature
dhuh jêng kyai tumênggung
punapa kang dadya wot galih
punapi angsal duka
dalêm sang sinuhun
lamun botên makatêna
lah punapa ingkang kinarsan kiyai
kawula dhawuhana

Ki Tumênggung Wiraguna angling
mring kulanya lurah punakawan
capati dhawuhna age
mring mas patih yèn aku
datan arsa angadu tandhing
padha konên bubaran
kang ambombong sawung
capati matur sandika
sigra dhawuh ring Patih Prawirasêkti
mas patih tur sandika

nulya pra botoh bubaran sami
tuwin kang seba ing palataran
kathah samya bubar mulèh
mung kêdhik ingkang kantun
para mantri lawan mas patih
Kiyai Wiraguna
lon timbalanipun
arang nyai ajêngira
manira tan dinukan marang sang aji
nyai wêruhanira

ingkang dadya wode tyasku iki
iya paring dalêm bêboyongan
amung bocah siji kae
iya Si Rara Mêndut
bok iyaa sun karya sêlir
nanging sêlir kuwasa
angrèh pra sêlirku
myang kabèh parêkan ingwang
karèrèha Si Mêndut sadaya sami
miwah kagungan ingwang

jroning dalêm sun srahakên tuwin
sajabaning omah kaduweya
ya marang Si Mêndut kabèh
ana dene sirèku
mardikaa bae ya bêcik
ngarah apa wis tuwa
mukti kongsi pikun
momonga awak kewala
ayya susah sapanganira wong siji
môngsa ta kapirana

yèn kalakon pêthèkku ing benjing
layak gêlis manak bêranahan
kêtara mêntêr-mêntêre
ya saking kêpenginku
duwe tuwuh têka sawiji
kang wus padha manawa
durung parêngipun
Si Mêndut yèn pinarêngna
genjah anak-anak têmu lawan mami
dhuh kaya iya uga

nyai ajêng mèsêm matur aris
kados lêrês ing pêthèk sampeyan
kula gih mêthèk cèthèke
madhêp uritanipun
sawangane pan sarwa isi
kêndho walikatira
ula-ula munggul
angêntêt sasalangira
kadi datan inang dhukun amastani
mêthèk yèn sugih anak

inggih kang sarwa sarwi pinanggih
ingkang kadya pun Mêndut punika
mêpêki pêpêthèkane
ki tumênggung gumuyu
iya-iya bênêr sirèki
lamun sira wus lêga
parênging rêmbugmu
wus môngsa bodhoa sira
nanging aja age-age kok pasrahi
mundhak gêdhe tyasira

lali kawijilane wong cilik
tan rumôngsa lamun bêboyongan
angkuhe pinasangake
durung karuwan luhung
ya tarinên bae ngong sêlir
lamun uwis prayoga
agampang jinunjung
nyai ajêng aturira
lamun parêng sampun makatên kiyai
pênêt dèn bang pasaja

owêl manawi kinarya sêlir
datan wingwang lamun pinadmia
prayogi sinêngkakake
anama mas ayu
tunggil nama lan jêng kiyai
sanadyan wijil sudra
warnanipun mungguh
pasêmon wangun wibawa
datan pantês dadya sêliring bopati
pantês langêning nata

lêhêng kewala lamun tinari
laju pinasrahan ing kagungan
pan lajêng sinêngkakake
supadya dhanganipun
tiyang alit inggih punapi
ngagêsang pinadosan
lyan barkahing ratu
sagêda mukti wibawa
angayomi kadang wong tuwanirèki
inggih sihing narendra

Mêndut ngungkuli bojon bupati
ki tumênggung mèsêm angandika
nanging iya bênêr kowe
yèn mangkono ya uwus
lumakua nari saiki
kang garwa tur sandika
lèngsèr saking ngayun
ki tumênggung tyasnya lêjar
tan sungkawa myarsa turing garwanèki
muwuhi kamuktèn tyas

gya dhahar nyamikan kang sumaji
nutug sasênêngira kinarsan
wedang tèh mêmanisane
anolih maring pungkur
mring rare ro kang dèn bakali
sarwi liniring tingal
kang anocoh crak-cruk
kapagut asmarèng driya
amranani ing pandulu angèsêmi
suka Ki Wiraguna

ya ta kang dinuta wau prapti
sira Nyai Ajêng Wiraguna
nèng gandhok wetan pêpanggèh
lawan Ni Rara Mêndut
nyai ajêng dènira linggih
nèng bale pambathikan-
ira Rara Mêndut
Ni Rara mingsêr lungguhnya
nyai ajêng ngandika Mêndut sirèki
dimrenea lungguha

ginêndêng-gêndêng nulya mangarsi
nyai ajêng aris angandika
Mêndut ing lakuku kiye
ingutus ki tumênggung
marang sira kinèn dhawuhi
saiki awakira
karsanya pinundhut
jinunjung kinarya garwa
pinasrahan kagungane jêng kiyai
jroning dalêm sadaya

myang jabaning dalêm kabèh iki
angrèh para sêlir myang parêkan
jêng kyai tumênggung sihe
iya marang sirèku
sarta lawan bêjanirèki
sawuse nuli sira
rarêsika gupuh
akirab-kiraba rema
lawan kêthik-kêthika kênaka tuwin
ngadi-adia rupa

kurah-kuraha wajahnirèki
ababonyo-bonyoa sarira
sumaosa mêngko sore
pinundhut wring dalêm gung
iya banjur sira mêngkoni
Rara Mêndut duk myarsa
nyai dhawuhipun
têka tan dadya tyasira
saking nora kaduga lamun nglampahi
alaki wong wis tuwa

Ni Rara Mêndut umatur aris
inggih nyai ajêng tur kawula
ing paduka sayêktine
inggih sumôngga katur
namung damêl sadamêl mami
sarèhning bêboyongan
marang ki tumênggung
kinèn punapa kawula
nambut damêl sasagêd kula nglampahi
damêl kula kewala

lamun kinarsan kinarya sêlir
sangêt panuwun kula lênggana
naoskên pêjah gêsange
sayêkti kula lumuh
tan kadugi kula nglampahi
yèn kawula pinêksa
ngong pilalah lampus
Nyai Ajêng Wiraguna
duk miyarsa Ni Rara aturirèki
sangêt ngunguning driya

angunandika sajroning galih
nora kêna wong mono dèn ina
kinaya ngapa karêpe
majade lamun sokur
wong lêlaran bakal amukti
ran Nyai Wiraguna
sinêbut mas ayu
mulane wong wus dilalah
kudu nora ana daulating urip
kuwalik karêpira

dangu pangungunira tan angling
ing wusana aris angandika
lah iya apa mulane
têka sira tan ayun
laki olèh kangjêng kiyai
apane sira cacad
sugih tur tumênggung
dhasar kêkasihing nata
kaeringan punjul samaning bupati
têka sira tan arsa

paran wadine karêpirèki
RaraMêndut aris aturira
inggih tan nacad sugihe
myang kinasihanipun
datan wontên kuciwanèki
mung kawula piyambak
miyat ki tumênggung
mêngkarag gêgithok kula
mulat tiyang sêpuh sampun guguh gigi
agigu gila mulat

nyai ajêng mèsêm sêmu runtik
nalanira lali kawêlasan
dadya sêngak andikane
e mêngkono Si Mêndut
cêlathune mring jêng kiyai
clonasan ngala-ala
marang ki tumênggung
wani-wani amêmada
nora mambu wong sudra anaking cilik
tur dadi bêboyongan

iya lamun mangkono sirèki
nora wurung ing saaturira
ngong aturkên sabarèse
puluh-puluh sirèku
nora kêna ginawe bêcik
apa wis mantêp sira
ing paturanamu
Ni Rara Mêndut turira
inggih sampun datan gadhah atur malih
nuwun mopo kewala

nyai ajêng wangsul mring pandhapi
praptèng ngarsa aris aturira
mring raka sarwi ngrêpèpèh
kula ingutus sampun
andikakkên nênggih anari
marang abdi paduka
Ni Bok Rara Mêndut
ature sangêt lênggana
mopo nampik tan kadugi anglampahi
naoskên pêjah gêsang

sampun datan kenging yèn pinikir
yèn pinêksa pinalalah pêjah
kalangkung dening lumuhe
ya ta kyai tumênggung
duk miyarsa aturing rabi
kalangkung dukanira
rêngu mingut-mingut
asêndhu dènnya ngandika
iya talah tumênggung têka tinampik
mringpidak padarakan

asu cèlèng bêboyongan Pathi
wani-wani anampik maring wang
si sêmbèr lèwèr ngêlèwèr
dadak nampik tumênggung
sididhudhuh edan pênyakit
kandhuhan ngêndi ana
wong nampik tumênggung
kuwalik ngêl-ingêlira
tumênggung ngêdhangkrang mêngkene tinampik
wong manyolên tyasira

bilah-bilah wong apa si joprit
aku uga nora idhêp mana
nyat ngadêg nyandhak rotane
pan sarwi beca-becu
ting kalêpyur idunirèki
sigyarsa mara tangan
nulya ni tumênggung
anikêp wêntising raka
sarwi matur dhuh sampun-sampun kiyai
sampun paduka duka

piyarsakna tur kula rumiyin
sampun age-age amilara
tanpa karya wusanane
mêsakakên pun Mêndut
lamun kongsi dèn jêmalani
manawi apêsira
anêmahi lampus
tuwan kelangan parêkan
tur ta tiyang patêdhan dalêm sang aji
kinarya lara pêjah

tan ngatingalkên sihing narpati
angsal cacad ing batin paduka
inggih prayogi kang sarèh
mêndhêt salintiripun
sêlot-sêlotipun manawi
ing wingking ta mênawa
wontên lêganipun
ki tumênggung tyasnya lêjar
kèndêl dènnya arsa mangasta mring cèthi
ingaturan kang garwa

nulya wangsul dènira alinggih
nanging maksih duka sarwi mojar
setan alas Mêndut kuwe
kadarung edan taun
yèn mêngkono ya uwis nyai
si boyongan manyunyang
asu Mêndut iku
aran wong dadi boyongan
wêtokêna wadale picis saari
têlung reyal sadina

lamun ora kaduga naguhi
mêtokake wadal têlung reyal
pêsthi sun pêksa dhèwèke
dèn pilih êndi iku
nyôngga wadalan ingsun sêlir
tur ta dhèwèke lola
doh wong tuwanipun
malah mandar mêmêlasa
têka dadak dol ayu nampik bopati
wong kudu nora pakra

nyai ajêng aturira aris
inggih punapa sagêd mêdala
tigang reyal sadinane
wadalipun pun Mêndut
inggih mêdal saking punapi
tigang reyal pan kathah
ing sadintênipun
anambut damêl punapa
pan kongsiya mêjên dènnya nambut kardi
inggih môngsa angsala

ki tumênggung angandika wêngis
iya êmbuh saguna-gunanya
sabarang le nyambut gawe
manira nora wêruh
tan mangêni wong nambut kardi
ngong mung ngawruhi uwang
bae kang sun pundhut
têlung reyal têlung reyal
manira wus iya apan nora sudi
angambil wong aedan

ingkang garwa mèsêm matur aris
inggih saking gêmi gêmêt kula
sarèhne ingutus mangke
inggih pun Rara Mêndut
saking jrihe wadal kinardi
mêdalkên tigang reyal
ing sadintênipun
manawi nekad budinya
wade badan barkat ayu warnanèki
amêsthi lamun angsal

tur angsale têmtu klayan gampil
jêng kiyai punapa kalilan
puniku saupamine
kitumênggung ambêkuh
ih iku ta ngong tan nglilani
dhuh hêm aja ta aja
iku dudu laku
tan prayoga winicara
kèh diakèh amung aja siji kuwi
manawa manggih baya

bisa tan bisa dènnya ngêsoki
saliyane mêngkono kewala
dènira anambut gawe
ywa kaya iku mau
dudu padon anambut kardi
ya sing lumrah kewala
wong adol tinuku
nyi ajêng mèsêm turira
inggih môngsa antuka wang tigang anggris
yèn botên wade badan

kang dèn andêlkên mung ayunèki
pasthi payu mring putra santana
miwah mring para mantrine
myang wong nom-nom kang bagus
bagus ingkang asugih-sugih
yèn datan makatêna
pundi angsalipun
inggih yatra tigang reyal
Ki Tumênggung Wiraguna ngandika ris
marang ing garwanira

lah wus nyai lumakua nuli
ingkang garwa gya mundur sing ngarsa
marang gandhok wetan gone
nênggih Ni Rara Mêndut
nyai ajêng mrêpêki linggih
aris dènnya ngandika
Mêndut ngong dèn utus
ki tumênggung marang sira
kinèn dhawuhakên marang ing sirèki
kiyai dukanira

ing saiki dukane jêng kyai
lamun sira wus tulus lênggana
pinundhut wadalmu bae
sangganên pamêtumu
têlung reyal ing sabên ari
ko pilih êndi sira
anyôngga pamêtu
kalawan pinundhut garwa
Rara Mêndut manêmbah umatur aris
inggih dhatêng sandika

inggih panuwun kula pan aming
mugi kalilana adhêdhasar
nèng wande Prawiramantrèn
lan kaping kalihipun
amba nuwun paitan kêdhik
pan inggih mring paduka
sakarsanta angsung
angling kang sira dol apa
matur rokok dawa tali sutra inggih
manawi pêpajêngan

nyai ajêng mèsêm ngandika ris
sira arsa wade rokok dawa
nadyan mangkonoa kae
apa ta bisa mêtu
têlung reyal ing sabên ari
gone adol kaya pa
apa bisa payu
ewa mêngkono manawa
datan kêna paribasan giri lusi
janma tan kêna ngina

Nyai Ajêng Wiraguna angling
iya Mêndut sira aja susah
sun paringi paitane
lan apa panjalukmu
sêdhêng pira paitanèki
Rara Mêndut turira
gèn kawula nyuwun
pawitan dhatêng sampeyan
ing sawawrat kawula inggih pan aming
pangaos tigang reyal

nyayjêng angling dene mung sathithik
nora piraa pawitanira
nyanaku têka sêlawe
yèn mangkono sun asung
wiru mandar sompok Magiri
sabumbuning wangenan
ngong wèhi sadarum
nulya marêk marang ngarsi
nyai ajêng mring raka aturira ris
kula sampun dinuta

andhawahi pun Mêndut turnèki
pan sandika pinundhutan wadal
tigang reyal sadinane
nanging panuwunipun
nuwun mande pinggiring margi
Prawiramantrèn dènnya
adhasar pun Mêndut
sade rokok tali sutra
lan anuwun pawitan dhumatamami
pangaos tigang reyal

Ki Tumênggung Wiraguna angling
dene sêpele pawitanira
apa sêdhêng ta kirane
lan apa bisa mêtu
têlung reyal ing sabên ari
sainggane bok aja
nganggo amêmarung
iya kon bathik kewala
paringana kang akèh mori lan lilin
dimène kèh payunya

nyai ajêng mèsêm matur aris
sakalangkung ing parentah kula
nging wus dadya panyuwune
kêdaha wade kukus
adhêdhasar nèng pinggir margi
amalik-malik dhasar
lincak pinggir lurung
Ki Tumênggung Wiraguna
angandika yèn mangkono ya wis nyai
krobongana kewala

panggonanira dipun awingit
gubahana bango pajangana
katokna rokoke bae
wonge aja kadulu
mring wong tuku myang wong lumaris
aja nglela katingal
poma dèn barukut
iku pawitane kurang
wuwuhana ya têka salawe anggris
lan padha rowangana

panggawene rokok dimèn gêlis
parêkanira kang padha bisa
padha kon ngrewangi kabèh
sandika nyai gupuh
lèngsèr saking ngarsa gya maring
gandhok wetan pêpanggya
lan Ni Rara Mêndut
nyai ajêng angandika
aturira wus kalilan mring jêng kyai
lan sira pinaringan

cèthi samya kinèn angrewangi
iya marang ing pangrokokira
Ni Rara nuwun ature
nyi ajêng nulya kondur
Rara Mêndut gya nambut kardi
ana kang ngêdang sata
wênèh mipis uwur
nglakari bêsut wirunya
ana ingkang wiwit ngrokok analèni
anumpêt ngêmbang gundha

tan winarna solahirèng kardi
wus angsal kathah sapatadhahan
bokor lèngsèr kuningane
pan sampun sarwa mungguh
myang bangone sampun miranti
ginubah linangsenan
pinajangan brukut
Ni Rara wus kinalilan
sakalangkung suka rênanira dening
kalilan panyuwunnya

ya ta Ni Rara Mêndut tumuli
abusana ngadi-adi warna
pinapantês panganggone
pan sarwa adi luhung
pan asinjang garingsing ringgit
kêkêmbên jingga môngsa
kalpika gêng tajug
tasik rinêmbug sumilak
acangkingan kumbaya kusta mantêsi
kênarène salaka

asêngkang bapang panunggul siji
intên bumi tinon gêbyar-gêbyar
awêwida jênar adèn
gêgônda amrik arum
netra jait nawang alindri
idêp tumênggèng wiyat
uwang nangkal putung
alise ananggal pisan
grana rungih kang pipi durèn sajuring
lathi manggis karêngat

waja tètèsing warih aradin
anapak palu pilinganira
anglunging gadhung janggane
athi-athi angudhup
kaganthêngan ing otot wilis
sêsinom micis panjrah
gêmuhing pambayun
wijang pamidhanganira
sarwa rurus kang asta gandhewa gadhing
jariji mucuk tanjang

pamêkak madya anawon kêmit
mandul-mandul payudaranira
sajari miring tapake
iga wêkas anaput
turut pirit raras aramping
marmanira ni rara
dadya panjang kidung
wong sawetaning Mataram
lor Mataram sakulon Mataram tuwin
sakiduling Mataram

sandhung jêkluk tiba kabruk nênggih
sambat Rara Mêndut Wiragunan
wong kukur-kukur angulèt
sambat Ni Rara Mêndut
myang wong angop klakêpan arip
tan aliyan sinambat
namung Rara Mêndut
dhasar ayu awiraga
ya ta pikulane kinèn andhingini
kang mikul wong pacara

pangobènge wus kinèn rumiyin
abdi parêkan tiyang sakawan
nyai ajêng paringane
anglinting tuwin bêsut
wiru wênèh ingkang guntingi
nalèni nyumpêt pisan
ngrujit ngulêt bumbu
ngêmbang gundha sungsun sapta
tali sutra tinali aèr bang wilis
prayoga tiningalan

pangobènge kang samya rumiyin
lajêng kinèn tata dhasar pisan
nèng warung Prawiramantrèn
wus mangkat kang rumuhun
gêgancangan lampahirèki
wong wadon kapat bocah
kalima kang mikul
ing marga datan winarna
Ni Mbok Rara Mêndut sêdyane ngarèni
tanpa kanthi priyôngga

wau ta Ni Rara Mêndut
sawuse busana adi
mijil saking gandhok wetan
sadaya kancanirèki
pawèstri samya tumingal
mring Ni Rara Mêndut Pathi

satuhu kalamun ayu
Ni Rara Mêndut linuwih
sa-Wiragunan tan ana
nimbangi warnanirèki
sadaya angalêmbana
tuwa nom parêkan cèthi

samya angatêrkên laku
praptèng paregolannèki
sung salamêt ing lumampah
ni rara mèsêm nauri
rewange pagut paguywan
samya suka aningali

ya ta wau lampahipun
Rara Mêndut anèng margi
lêlewanira kinarya
bawera angumbar liring
liringe gêbyar kêplasan
kadya jêmparing ngênèni

mencok ing panglesanipun
wong kang kasundêp ing liring
kalurung akarengkangan
tan bisa kumingkang têbih
wurung dènnyarsa lêlungan
kadhingklangan atut wuri

wong jajan dhon pinggir lurung
barêng giyak ting barêkik
watuk dawa wêwahingan
ambetho ngêmprèt ningsoti
kèh solahe wong jêjawat
inguwuh samargi-margi

apa kang gumêbyar iku
apa jin apa apsari
wênèh ngucap nora jamak
dene kuninge mancêning
gumêbyar pindha parada
pasêmone misih piyi

sawênèh ana amuwus
wismane baya ing ngêndi
apa ronggèng yun dèn tanggap
saupama ingsun iki
duwea bojo mangkana
mendah katrêm anèng panti

sakathahe wong kang dulu
tuwa nom gêdhe myang cilik
lumayu asalang tunjang
kasusu arsa udani
marang kang lumakyèng marga
ting garunêng dènira ngling

kang wus ngarti tutur-tutur
sêlire kangjêng kiyai
Rara Mêndut wastanira
alumuh kinarya sêlir
pinilalah adhêdhasar
wade rokok pinggir margi

wau ta Ni Rara Mêndut
dènnya lumampah samargi
tinonton lir wong ambarang
samya têmbe aningali
kèh santri tinggal sêmbayang
priyayi tilar pok lampit

kang dhêdhangir pinggir lurung
pacule pijêr pinandhi
lalu mulat mring ni rara
wong kang madung pinggir margi
kuwadung gêgithokira
kêkicir datan tinolih

wontên wong ran Jaka Lelur
mêntas wade pêdhèt saking
pêkên Palèrèt kapapag
nguwuh-uwuh turut margi
bakyu kèndêla sakêdhap
kularsa têtakèn warti

nauri Ni Rara Mêndut
sapa kang nguwuh ing mami
ngandhêg-andhêg wong lumampah
Jaka Lelur marêk angling
dika punapa sampuna
laki myang dèrèng alaki

nauri ya aku durung
laki sih parawan sunthi
Jaka Lelur mèsêm ngucap
gih sami kalawan mami
kula gih mêksih jêjêka
jaka jêbug awak mami

sèstu punika bak ayu
ni rara mèsêm nauri
hèh jawane anjêjawat
botên jawat bakyu mami
sing dika dol niku napa
iya adol rokok wangi

rêgine pintên bak ayu
ya pantèn yèn rokok mami
siji sakêton rêganya
uwe kathah rêginèki
lah têgêsane kewala
kang mayar rêginirèki

têgêsane pitung suku
nêlung reyal iya laris
e e biyang nora jamak
rêgane têgêsannèki
niku napaa ni rara
têka kèh têgêsannèki

têgêsan ngong kêbês idu
yèn dèn udud ari lêgi
pêndhak lêgi misih enak
agurih karasèng ati
saurira yèn mangkana
têgêsan bae prayogi

Rara Mêndut mèsêm muwus
ya mêngko pantèn sun doli
nèng warung ing tumênggungan
pikulanaku wus dhisik
lah inggih dawêg bok rara
kula andhèrèk wong kuning

ya ta lajêng lampahipun
jinawat samargi-margi
ana wong barêng lumampah
wong têlu sawiji angling
dawêg adhi tinututan
punika wong ayu kuning

lah punapa damêlipun
kapati-pati nututi
pedahe punapa kakang
e anu dhi yèn mênawi
pirabara jro omahnya
wruha latare sathithik

pagêr dhadha bae lothung
lumayu gancang nututi
wus parêk aniba gêblag
ngacêcêng têngahing margi
niba tangi tangi niba
tinakon rowangirèki

kenging punapa puniku
dene têka niba tangi
sandhung krikil dhêngkul kula
sapintên gênging karikil
kongsi nyandhung dhêngkul dika
lah inggih agêngirèki

sagênthong pêlèn pan langkung
e dados dene karikil
punika watu walagang
tan wêruh pijêr punapi
dhuh inggih lagya tumingal
mring Ni Rara Mêndut Pathi

| ya ta lajêng lampahipun / Ni Rara Mêndut wus prapti / ing warung katumênggungan / Wiramantrèn pinggir margi / bangone endah rinêngga / ginubahan cindhe wilis ...

ih nora jamak Ni Mêndut
nglalèkkên wong mlaku margi
wong ngêmalo pinggir dalan
kêletho irungirèki
pijêr andulu Bok Rara
Mêndut kang andudut ati

ya ta lajêng lampahipun
Ni Rara Mêndut wus prapti
ing warung katumênggungan
Wiramantrèn pinggir margi
bangone endah rinêngga
ginubahan cindhe wilis

rakite kadya tilam rum
lincak pring langking kinardi
bango limasan traju mas
winêlit kêkacèn wilis
kajang ginapit glamitan
kêkrobongira pring langking

ginêlaran kalasa lus
sêsampiran wastra kêling
pan wus katêmu tinata
mring rowang pangobèngnèki
ni rara wus atrap dhasar
nèng warung Prawiramantrèn

dandan malih ngayu-ayu
asinjang garingsing ringgit
kêkêmbên cêlêpan pradan
gadhung kinamudawati
wida jênar gêgêbêgan
arimong limar kêtangi

nginang mukêt nyanun-nyanun
anyawang banging kang lathi
dhasar sêdhênge ni rara
mêpêg birainirèki
kadya gambar wêwangunan
liringe anglintang ngalih

lir pangantèn nèng jinêm rum
duk lagyarsa munggah guling
marma dhasare rinêngga
mring ki tumênggung supadi
wong lanang ingkang tumingal
aja na kang wani-wani

ingkang tuku rokokipun
mring Ni Rara Mêndut Pathi
nadyan akèh kang tukua
kewala samining èstri
ywa kongsi slanggapan ujar
lan wong lanang pinrih ering

wusana têmahan brubul
wong rucah tuwin priyayi
sanadyan ora tukua
rokok mring Ni Mêndut Pathi
mandhêg anganyang kewala
kèh mantri epoke kari

myang wong mikul wade kayu
tan kongsi payu lèh dhuwit
dèn brukkên ing dhasarira
winèhkên Ni Mêndut Pathi
mung olèh èsêm kewala
tan etung darbèkirèki

wong ingkang kêkinthil wau
dhêkukul kadya wong ngêmis
anglungsar ngarêping dhasar
pangucape angrêrintih
dhuh pundi têgêsanira
kang klumut idunirèki

dawêg yatra sangang suku
gèn kula awade sapi
he pantèn lah iya ênya
rasakna têgêsan mami
dhuh inggih punapa eca
kula udude samangkin

enak pisan pantèn iku
yèn diudud dina lêgi
pêndhak lêgi maksih enak
angambar idune wangi
yèn diudud bêngi iya
têlung sasi krasa ngati

nulya ingakêp kang udud
niba bèg gumuyu mringis
kiyêr-kiyêr kêkincêran
sambat adhuh biyung mati
tomboka sapiku gêrang
môngsa gêgêtuna mami

sira Ni Bok Rara Mêndut
dènnya dodol langkung laris
sabên tiyang ingkang prapta
miyak gubah cindhe abrit
calèrèt gêbyar sêreyal
sakêton ngênêm sukoni

kang cêmlèrèt ulatipun
Ni Rara Mêndut ing Pathi
sabên-sabên wong kang tumbas
sinangonan ulat liring
mila larang-larang nyêngka
sakêton rokok satunggal

têgêsane pitungsuku
jor-êjoran malarangi
sangang suku nêlu têngah
ana nêmpuh têlung anggris
kang gêmbong idu anyaran
têgêsan ingkang nêm nyari

laris nêlung kêton payu
kang kotos idunirèki
ingkang tuku lunga têka
pangudude dèn wit-iwit
kang lunga sumping têgêsan
rasane nak dèn kêcapi

akathah kang samya tugur
anèng dhasar nora mulih
angatèl kongsi sadina
pangarahe barêng mulih
yèn kukut mulih ni rara
pating kareyab tut wuri

kabèh padha ting balilung
tan ana kang nandhang jarit
labête samya bebasan
bêbêt ikêt sabuk kêris
samya sinungkên Ni rara
Mêndut kang andudut ati

kèh kari kathok pok pupu
samya kondhe lir wong baring
angiring marang Ni Rara
Mêndut dènira umulih
marang ing kawiragunan
kabèh sêdya ngiring-iring

wanci candhikala surup
sumilak padhanging langit
layangan layung sagara
nuluhi langêning bumi
ngundhaki sênêning cahya
Ni Rara Mêndut ing Pathi

tuhu yèn ayu pinunjul
gumrining kuning mancêning
katonton endahing warna
lir pendah prayangan pêri
dèn iring setan thethekan
janggitan galidrah cicir

ya ta wau lampahipun
ing kawiragunan prapti
akathah sal-angsalira
tumbu parokokannèki
pikulan kayu katela
tom nila dhawêt caobir

bature papat barêngkut
anggendhong epok lan jarit
langkung kathah antukira
arta busana pangaji
wolung dasa reyal ana
dènira dodol saari

katur nyi ajêng tumênggung
ingaturkên jêng kiyai
Ki Tumênggung Wiraguna
gumujêng ngandika aris
dene kaya wong ngrêrayah
dalah dhawêt sukêt êbir

kêpriye surupe iku
nyi ajêng umatur aris
pun Rara Mêndut aturnya
ngaturkên sal-angsalnèki
sadaya dipun etanga
lan wêdale sabên ari

inggih pintên sêrêpipun
anggènipun tan ngaturi
ing pamêdal tigang reyal
ing dalêm saarinèki
dados pitulikur dina
arta wolung dasa siji

ki tumênggung ngandika sru
ih ingong tan arsa ngambil
nganggo reyal sêsurupan
barang bèrèng dèn ajèni
manira pan nora arsa
ingsun wus sugih pribadi mung arêp mring awakipun
kêpriye karêpmu nyai
mrih lêga tyase adhangan
gêlême manira sêlir
angur baya jêjaluka
sabarang kang dèn karêpi

apa bae kang dèn jaluk
manira kang minangkani
nyi ajêng matur ing raka
lamun pinaring jêng kyai
inggih dèn sarèh kewala
pinêndhêt salintirnèki

ingugung bae karuhun
tinurut sakayunnèki
inggih ing têmbe manawa
wontên lêgane tyasnèki
miturut karsa paduka
pinundhut kinarya sêlir

ki tumênggung ngandika rum
iya bênêr sira nyai
nanging tyas ingsun tan kêna
kêlawasên karêp mami
pikirku nuli kênawa
Si Mêndut manira sêlir

têka dadak pinilaur
nyôngga wadal têlung anggris
yèn tulus nampik maring wang
yèn mêngkono ya wis nyai
wêtokna sapuluh reyal
wadale ing sabên ari

sapira-pira kèhipun
ngong anggêp sapuluh anggris
yèn kurang sapuluh reyal
ngong tikêlkên slawe anggris
lah wus nyai dhawuhêna
si mênyunyang Mêndut Pathi

dene yèn nurut maringsun
sun karya garwa padêmi
kabèh ing kawiragunan
kaduwea andhèwèki
yèn pilalah bêlenderan
kaparêng dhèwèke mati

nyi ajêng ajrih kalangkung
sandika lèngsèr sing ngarsi
lumampah mring gandhok wetan
gyane Rara Mêndut Pathi
ngling ya Mêndut wruhanira
dukane kangjêng kiyai

datan dadya parêngipun
gonmu ngaturkên lih-olih
surupe pamêtunira
lawan dandanan pangaji
tan arsa mundhut nganggêpa
malah sru dukanirèki

gonira mêmarung iku
jêng kyai datan marêngi
iya karsane mring sira
gêgêdhangan luwih bêcik
yèn sira nyandikanana
kinarsan kinarya sêlir

iya marang ki tumênggung
jinunjung kinarya padmi
tinêkan sakarêpira
yèn mungguh ingsun pribadi
ngupaya kamuktèn apa
wong dadi bojon bupati

lah turutên uga Mêndut
aywa sumêlang mring mami
ngong ngêmpèk bae mring sira
sakarsanta ngong turuti
ngarah apa sun wis tuwa
momong bae mring sirèki

yèn sira tuhu tan ayun
nuruti karsa jêng kyai
lara pa kang sira sandhang
angur pituruta bêcik
ywa mangkono Mêndut sira
timbalane jêng kiyai

yèn sira kudu mêmarung
adodol pinggiring margi
dèn tikêlkên têlu sira
sapuluh reyal saari
luwiha sapira-pira
inganggêp sapuluh anggris

yèn kurang têka sapuluh
tikêl dadi slawe anggris
anggris malorok kewala
tan arsa surup pangaji
iku jêng kyai karsanya
mara sira pilih êndi

Ni Rara Mêndut umatur
inggih tur kula jêng nyai
langkung kasinggihanira
sih marma warah utami
dhumatêng kawula dahat
kapundhi ing êmbun mami

makatên timbalanipun
rakanta kangjêng kiyai
yèn kawula tan kalilan
amêmande pinggir margi
kawula kêdah kinarsan
pinundhut kinarya sêlir

kawula kalangkung lumuh
botên kadugi nglampahi
lêhêng kula pinêjahan
amêksa wong datan apti
tan rubêd datan sumêlang
dhatêng paduka jêng nyai

tuwin mring sadayanipun
pra maru parêkan sêlir
tan wontên kang dados manah
amung kawula pribadi
sadasa wus takdiring Hyang
datan kabuka ing kapti

duka dalêm mawinipun
kawula mulat jêng kyai
sakalangkung ajrih gila
yèn kula pinêksa mangkin
aluwung pinêjahana
tan kadugi anglampahi

wondene ing dhawuhipun
ngindhakkên pamêdal mami
inggih gèn kula dhêdhasar
sadintên sadasa anggris
lamun maksih kinalilan
nèng wande Prawiramantrin

tan lênggana dhawuhipun
sandika kewala mami
langkunga saking punika
kawula maksih kadugi
nyi ajêng ngungun miyarsa
marang kasaguhannèki

sira Ni Bok Rara Mêndut
nyaguhi sapuluh anggris
angandika jroning driya
Si Mêndut tuhu tan apti
dèn pilalah adhêdhasar
tan gêlêm kinarya rabi

jawane wong urip iku
tan kêna dinalih-dalih
baya wus takdiring Suksma
tan dumèh ala lan bêcik
kukuh pasthining Pangeran
tan kêna kinaryèng janmi

ni ajêng aris amuwus
mring Ni Rara Mêndut Pathi
kalamun mangkono sira
kopilaur luru picis
ya apa saaturira
ngong aturkên mring jêng kyai

wus kundur nyai tumênggung
ya ta Ni Mêndut ing Pathi
bêboja mring kancanira
tuwa nom parêkan cèthi
lèh-olèhe pêpanganan
dinumkên kabèh waradin

myang sandhangan angsalipun
jinaluk sinungkên sami
sadaya angalêmbana
sawênèh amituturi
lah bok inggiha ni rara
pinundhut kinarya padmi

dadi tunggul gandhal-gandhul
nunggang tandhu dèn payungi
jinajaran asinggahan
kamuktyan sandhang lan bukti
lamun andika bok rara
puruna kinarya rabi

marang jêng kyai tumênggung
kula ingkang mara nyai
sadaya puniki padha
tan lênggana dadya cèthi
Ni Rara Mêndut saurnya
wus bangêt tarima mami

apan ta sapuluh-puluh
kudu lênggana tyas mami
nadyan ingsun bêboyongan
tan têgêl mulat jêng kyai
aja kongsi dèn gêrayang
dêlêng bae gila wêdi

pra cèthi ngungun gêgêtun
mring Ni Rara Mêndut Pathi
ing latri datan winarna
ya ta enjingira malih
ni rara mangkat dhêdhasar
mring warung Prawiramantrin

tan winarna ing marga gung
gantya kang winuwus malih
kalangan ing tumênggungan
Ki Tumênggung Wiramantri
angadêgakên kalangan
sawung nèng paseban jawi

sira jêng Kyai Tumênggung
Prawiramantri anênggih
apan sadhèrèke tuwa
Tumênggung Wiragunèki
sami wêdana kêparak
kaot kêkasih kang rayi

kasih dalêm jêng sinuhun
Tumênggung Wiragunèki
kinarya patih jronira
kang tadhah karsaning aji
têngêne Ki Wiraguna
kiwane Prawiramantri

pêpantaran sêpuhipun
sawange sêpuh kang rayi
kaot waja wus kèh rumpang
lawan uwane wus putih
kang raka maksih kumrapyak
kadhêle kadhang tan wigih

siji durung ana runtuh
mung rema sumambêl wijin
sami karêmênanira
jago gêmak lan kêmiri
dènnya ngadêgkên kalangan
pra botoh wus sami myarsi

ing wulan bakdaning Mulud
para botoh têbih-têbih
botoh sakuloning praga
sawetaninggunung Mrapi
sakiwa têngên Mataram
wus kathah kang sami prapti

para kenthol para bagus
pra jadhug kokoking dèsi
bêkêl ngabèi myang dêmang
kang prapta samya priyayi
Antipraya Pakêbonan
Jasuta ing Wanapêti

kenthol macan gogik mêrbung
Kartadôngsa Têgaltulis
Nalabôngsa ing Patalan
Patrawôngsa ing Magiri
ing Jodhog Ki Ônggapraya
Ki Côndramênggala Tasik

Ki Ônggayuda ing Bantul
Wiryamênggala ing Taji
Ekajaya Karangbêndha
Kenthol Nantangyuda Pakis
ing Mranggèn Ki Mandangjaplak
de Gôndagêndir Pênjalin

Jayawiruta ing Waru
Antolgati Kalibêning
Singayuda Pajagalan
Ônggajaya ing Pasapin
ing Wotgalih Wanamarta
Ki Surajaya ing Wêdhi

Citrawôngsa Kalipênthung
ing Jarakan Sutakarti
Ki Lalêrmêngêng ing Pokak
Kêmalon Jômblahitèki
Singayuda ing Prambanan
Sabukgiwang Warak dèsi


ing Pajambon Sabukdhadhung
ing Giligan Citragati
Sabukalu ing Prambonan
Sabukjangêt Kêmbangwangi
kang para botoh sadaya
padha wong nonoman sami


IV. Pranacitra Kêpengin Anglurug Abên Sawung dhatêng Kawiramantrèn.
Sinom
sigêgên ingkang kocapa
pra botoh 

 kang sami prapti
kalangan ing tumênggungan
gantya kang winuwus malih
ing padhusunan nênggih
Batakêncêng wastanipun
sawetaning Mataram
wontên wong rôndha satunggil
dede randhaning ngabèi rôngga dêmang


apan randhaning nakoda
juragan kalangkung sugih
asli saking Pangangsalan
Singabarong wastanèki
darbe suta sawiji
priya warnanira bagus
awasta Pranacitra
jêjaka sigit jalanthir
dadi panjang kidunge para biyada


rôndha wlanjar prawan desa
kèh samya ngunggah-unggahi
marang bagus Pranacitra
sadaya samya tinampik
anake pra patinggi
sudagaran bakul-bakul
tan ana kinarêpan
marma sadaya parèstri
samya dahat kasmaran marang ki jaka


sandhung jêkluk Pranacitra
kang turu ngalilir ngimpi
sambat bagus Pranacitra
wong ngulèt angop myang wahing
sambat Pranacitrèki
wong kaplèsèt tiba ambruk
kajêngkang kêrengkangan
sêsambat Pranacitrèki
ngising plênêt sambat bagus Pranacitra


ngumbe cêgok Pranacitra
mangan kasêrêtên cêkik
sambat bagus Pranacitra
santrèstri sêmbahyang mahrib
sambat Pranacitrèki
wong watuk kapêntut-pêntut
sambat gus Pranacitra
wong nini-nini angantih
ngikal bênang sambat bagus Pranacitra


wau ta Ki Pranacitra
amujung kampuh kumitir
sadalu tan antuk nendra
kongsi byar enjing tan tangi
wontên susahing galih


tan sare kewala mujung
kang dadya dalanira
myarsa ujaring pawarti
têmbang rawat-rawat tutur pinajaran


kang lidhah sinambung karna
binandhung kalamun mangkin
kalangan agêng-agêngan
ing mangkya Kangjêng Kiyai
Tumênggung Wiramantri
ngadêgkên kalangan sawung
akèh pra botoh prapta
pra bagus para ngabèi
para kenthol patinggi myang rôngga dêmang


sira bagus Pranacitra
panakawane kêkalih
angadhêp ing daganira
lagya samya mêmakani
sawung puyuhirèki
si jagung makani sawung
blêndhung makani gêmak
sawung puyuh kang dèn ulig
dèn gêgala sawunge Ki Pranacitra


ya ta wau nyai rôndha
Singabarong kagyat mèksi
ing putra gus Pranacitra
amanggung mujung aguling
ni rôndha marêpêki
maring gyannya putranipun
ni rôndha aris nabda
babo putraningsun kaki
paran ingkang dadya rasaning tyasira


dingarène sira nyawa
amujung tan arsa tangi
kulup bagus Pranacitra
wus awan tangia linggih
Pranacitra ngalilir
tumungkul amarikêlu
nyai rôndha wacana
paran sira jaluk kaki
awêcaa aywa manggung tyas sungkawa


sabobot anaking rôndha
tan kurangan nandhang bukti
apa karêp mring wanodya
naking sudagar patinggi
myang sutaning priyayi
manira kang ngêbun-êbun
suka wadenên ingwang
yèn ana karêpirèki
anak ingsun pira gèr pan amung sira


Pranacitra aturira
tumungkul 

 amarikêni
inggih bok atur kawula
kang dadya raosing galih
kadalih kula brangti
marang wanodya kang ayu
sutaning pra sudagar
patinggi miwah priyayi
inggih dèrèng ngrêmpêlu apalakrama


datan kabuka ing manah
mah-imah salakirabi
sawêg karêm gêgêmbyakan
ambêbungah ati mami
rêmên angabên tandhing
dhèrèkan puyuh myang sawung
kawula myarsa warta
lamun ki tumênggung mangkin
Wiramantri angadêgakên kalangan


akathah kang sami prapta
pra botoh kang têbih-têbih
sami mring katumênggungan
panuwun kula bok nyai
paitan ngabên tandhing
kula nyuwun reyal satus
kadamêl ngabotohan
marang ing Kawiramantrin
Nyai Singabarong aris awêcana


adhuh nyawa putraningwang
kalingane sira kaki
yun kasukan ngabotohan
jaluk uwang satus anggris
akèh sira karêmi
aja ngabotohan kulup
krana wong anom sira
abagus anyandhang nyampir
parêk anèng ngarsane priyayi kathah


kasiku kasaru sira
kaewanan ing priyayi
ya saking panganggonira
sarwa di ngungkul-ungkuli
sira kulup wong sigit
wong bancèr jêlanthir bagus
iku kulup manawa
akèh tan sênêng sirèki
abèn-abèn andrawasi marang sira


kulup raose tyasingwang
mêlang-mêlang mutawatir
aja sira ngabotohan
marang ing Prawiramantrin
malah mandar 

 sirèki
adaganga bae kulup
layara mring Malaka
ing Riyo Trêngganu Ngacih
paraune dhewe swargi ramanira


misih anèng Pakalongan
muara pinggir pasisir
juru kumudhi pandoman
juru masak lan panggiling
ya padha misih urip
aja kaya nak-sanakmu
iya Si Kartadeya
wuda kongsi bêbêt kêndhil
ngulandara saparane tinambuhan


Pranacitra aturira
inggih sapisan puniki
badhe mêdali kambêngan
sawung mring Prawiramantrin
punapa raosnèki
ngabotohan ngabên sawung
sarawungan ing kathah
wawan toh lawan priyayi
tan andarung namung sapisan kewala


ya ta wau Nyai Rôndha
Singabarong sih ing siwi
dhuh sutèngong Pranacitra
iya kulup sun lilani
sapisan bae kaki
aja manèh ngadu-adu
akarêm ngabotohan
dudu kasukaning cilik
iku kasukane priyayi ngawirya


dudu panggawe pajiwa
panggawe angrusak dhiri
anarik mring kêmlaratan
milu-milu kang priyayi
ana ingkang tinolih
marang kasinggihanipun
tan ngeman karusakan
repote anôngga kardi
de wong cilik yèn wis balindhis duwèknya


tan ana ingadhang-adhang
dadi tiwasing ngaurip
sakathahe kang tumingal
kabèh padha angarani
bangsat durjana maling
marma sira wong abagus
ywa karêm ngabotohan
yèn kadarung têmah lali
nora ana duwèke kang rinêmênan 




kang putra matur noraga
kados botên yèn kadyèki
ni rôndha ngling sokur sira
sarwi nyorog pêthinèki
ngambil wang satus anggris
sinungkên tinampan sampun
lah kulup wus mênyanga
baturmu loro ywa kari
Si Balêndhung Si Jagung padha milua


kenthol bagus Pranacitra
angandika maring abdi
Blêndhung Jagung sira padha
anggawaa jago mami
si modang dèn abêcik
panggawamu nèng marga gung
êmbanên cindhe kêmbang
kopohe cawêni putih
kêkorèke bêdholane lar priyôngga


Blêndhung Jagung tur sandika
sawunge wus dèn rêtèni
sira bagus Pranacitra
wus ngrasuk busana adi
akampuh jingga sari
paningsêt pathola madu
kêkonyoh mêmêntahan
acêlana cindhe wilis
arja dhuwung kinatah tinaturêngga


ngagêm kuluk kanigara
nyamat cêcandhèn mas adi
kacu kumbaya kusta bang
asêsumping gajah nguling
wusnya busana adi
Ki Pranacitra agupuh
mojar mring rowangira
payo Blêndhung Jagung aglis
amucunga marang ing katumênggungan


V. Lampahipun Pranacitra dhatêng Kawiramantrèn.
Pucung
ya ta wau lampahira kenthol bagus
Pranacitra ingkang
arsa angabêni tandhing
nênggih marang kalangan ing tumênggungan


rowangipun sawiji angêmban sawung 

 
kang sawiji bêkta
reyalira satus anggris
badhe tohnya jagone aran si modang


rencangipun arane Si Blêndhung Jagung
wus lajêng lampahnya
langkung padhadhahanèki
ya ta wau pra bakul jêplak langakan


mondrong canthur bêgajagan lan kathuyul
jêblogan aluran
êmbês-êmbês lan dêdungik
ladrang nginthil pêpara myang sambewara


samya nguwuh anjêjawat nguwuh-uwuh
saking wuri ngarsa
titip toh sadaya sami
angulungkên artane sarwi ngujiwat


ana suku patang reyal myang nêm suku
rong reyal sêreyal
kang têlu têngah sêtali
kang sapuluh uwang ana rolas uwang


têlung suku patang reyal yang nêm suku
têlu têngah miwah
pitu têngah wolung anggris
klima têngah nêm reyal myang pitung reyal


sru gumuruh swarane kang nguwuh-uwuh
kang gus Pranacitra
niki lho niki lho ngriki
kula titip yatra pêcah sangang sêka


kanthongipun pêthak dèrèng kula itung
suwawi punika
tampanana dhuh wong sigit
anauri sira bagus Pranacitra


sampun susah-susah andika bok ayu
yèn kawon kang arta
gèn dika nglumpukkên kêdhik
kadya êbun anunakakên dagangan


bathinipun sakêdhik saking sajumput
niku bakal ilang
dèn tohkên mring sawung mami
sarêng muwus para bakul sambewara


adhuh bagus lah botên ta kajêngipun
wus punaginingwang
anggêre 

 lêga tyas mami
nadyan tuna satak lamun bathi sanak


lah ta bagus èsêmana bae ingsun
malah abathia
boya tuna sawêtawis
nêbas èsême wong bagus lêng-ulêngan


pan kumêpyur nunjêm têrus marang kêmpung
dhèhème sapisan
nyidham kaworan sayêkti
gumuyune kadya patutan nêmbêlas


mandhêg bagus kula ngêndhêgi rumuhun
kèh solahing jawat
Blênthung Jagung anauri
sarwi sêntak gumuyu dènira ngucap


dhuh bok ayu bae kewala ta canthur
ngandhêgi ing sira
aku iki ya wong nyênthing
iya bagus pêpênyon ajêjingkêngan


dhasar bagus tèbès mèrèt wiron mancut
jêlanthir jênthara
anjêlarat anjêlirit
wong gumrining mancêning kuning abrêgas


bagus alus janjras majas dhasar tulus
mêsês lêng-ulêngan
dhèmês luwês sarwa manis
para wadon gumuyu sarêng wuwusnya


dene iku wong dhapure kaya grumbul
lir mêmêdi sawah
dêdêgmu iku amirib
êmblêg tenong nora nganggo winêngkonan


wangunipun apan kadya paga suwung
lambemu iku ta
lir tumang gêmpal anjubir
bathuk kadya mênyaton irung kukusan


lah gulumu kaya ugêl-ugêl buntung
iku janggutira
lir torong sumpung wus lami
êndhasira lir kuwali wadhah jangan


kadya krèwèng laweyan kupingirèku
pundhakmu têlênan
gêgithokira pan kadi 

 
êmpluk uyah kaya kêndhi punukira


mung tanganmu karo iku kaya irus
èpèk-èpèkira
lir enthong rêgêd abusik
darijimu lir buntut parut wus gêrang


mung wêtêngmu bêlênêg ngêndhil anyêmpluk
bokongmu iku ta
lir tanggok tan dèn êsuhi
sikilira lir garan siwur protholan


mung ulatmu kaya terong duk kinulub
Blêndhung Jagung ngucap
anyêntak sarwi nudingi
ya munia manèh yèn arsa uninga


mring tabokku sothoku lawan dugangku
ambakna wong mada
nèng pawon kabèh wak mami
mara enggal yèn wani ge kumêcapa


para wadon ajrih tan ana sumaur
mèsêm palingukan
Blêndhung Jagung ngiwi-iwi
nolih-nolih lakunira pan kinarya


Pranacitra gung jinawat nèng dalanggung
ana bakul prawan
nyêlak nguwuh-uwuh ririh
dika mandhêg sakêdhap gus Pranacitra


mring pundi gus ngling kularsa ngabên sawung
marang tumênggungan
ni bok rara mèsêm angling
kula titip toh nêm reyal dika bêkta


kula wau pêpajêngan jarit sarung
anggèn kula babar
wingine punika lagi
kalih wulan pan ambabar kalih kêbar


salirange pêpajêngane nêm suku
dèrèng ngêlong sigar
sih wutuh nêm reyal niki
gya ingulungakên wau artanira


niki lho gus sakanthonge pisan wulung
Pranacitra mojar
ya dimène dèn tampani
mring Si Jagung dèn 

 ulungkên gya tinampan


nulya laju Pranacitra lampahipun
ana lanjar mudha
kapang-kapang anututi
nguwuh-uwuh dhuh baguse Pranacitra


lamun bagus inggih arsa ngabên sawung
kula titip arta
wolung suku kathahnèki
mêntas payon gèn kula sade tênunan


lurik kêpyur sinjang dhasaripun alus
wontên tiyang têmpah
duk wingi lagya nyikati
wus rong taun lamine dènira mêkas


wontên malih nguwuh kakang-kakang bagus
mandhêga sakêdhap
manawi kenthol marêngi
kula turi inggih sipêng griya kula


lamun parêng sakêdhap kewala bagus
wontêna nêm wulan
griya kula mupung sêpi
bojo kula pan sawêg kesah adagang


dadi jagul amikul momot apunuk
sun têdha matia
dipênthungana nèng margi
dibegala dirampoga dimèn modar


anèng purug botên susah botên gêtun
laki wong anyalang
angur lakia wong sigit
patut ingsun rewangi dol sêga tumpang


dawêg bagus niki yatra têlung suku
dèrèng pati kathah
kula nyèlèngi sawarsi
wade pêcêl amênthêl tan pati kathah


niki lho gus dika gawe ngabên sawung
wontên rôndha goprak
cêluk-cêluk anututi
kang gus kang gus dhuh kakang gus Pranacitra


kula titip yatra pêcah mung nêm suku
dika go pawitan
ngabên sawung yèn marêngi
sakanthonge gèn kula

awade toya


anggèn kula nyèlèngi satêngah taun
ana wong wis tuwa
nini-nini amarani
grumuh-grumuh lakune asêngkayigan


sarwi nguwuh muwus kaduwul-kaduwul
kenthol Pranacitra
andika mandhêg tumuli
hês hês adhuh dika ajêng gêthuk tela


lawan yatra kathahipun pitung suku
karyanên pawitan
gon kula bêburuh niki
usug dadah sakèhe wong duwe anak


dawêg ta gus dika gawe ngabên sawung
ingulungkên nulya
Pranacitra anauri
lah ta nini bok sampun asusah-susah


nini pikun angling o botên ta bagus
nulya tinampanan
ni tuwa bungah tan sipi
gih mangkotên hu hu huh hu guyu latah


aris muwus kula niki tutur bagus
ngong tuwa kêlapa
yèn kiring kèh santênnèki
Pranacitra ngling aris si nini jawat


nulya laju Pranacitra lampahipun
pan kathah wuwuhnya
artane salawe anggris
kajawine arta sangune pribadya


ya ta wau lampahira praptèng warung
warung tumênggungan
gègèr solahirèng janmi
yêl-uyêlan marani mring wurinira


Pangkur
kadya gabah ingintêran
ingkang samya dhêdhasar pinggir margi
sami ngadêg cêluk-cêluk
bakul prunjang myang prada
bakul prunjang ngadêg sarwi nguwuh-uwuh
kenthol bagus Pranacitra
ing ngriki andika linggih


bakul prada sru wuwusnya
ngriki mawon bagus 

 andika linggih
kula ladosi wong bagus
punapa kang kinarsan
sampun susah-susah mawi dika tuku
kula saosi kewala
sarwa gadhah bagus niki


bakul prunjang sru anyêntak
wong wis aku ingkang ngaturi dhisik
ngriki mawon gih wong bagus
dhaharan busanarta
pêpawitan dika gawe ngabên sawung
sêkar tuwin jêjêbadan
suwawi bagus suwawi


bakul prada ngujar-ujar
ambakna wong muwus anggêre muni
lagya ngong aturi suguh
kang nguwuh dhingin ingwang
têka dadak dhèwèke iku dol ayu
amêmêjang wong angundang
bok sing rada idhêp ngisin


upama sira tênana
mandahneya gonmu brêngkut kêpati
bakul tang-utangan nyambut
bakul olèhmu ngêmplang
iya arêp kinarya tombok wong bagus
baya dadi bêboyongan
mudhun dicancang lir anjing


bakul prunjang sru angaprak
sidipênthang alu dhase trayoli
cocote si asu buntung
lunthe sundêl kranjingan
iya nadyan utang-utang anyênyambut
tuwin angêmplanga pisan
tan nyambat bathangmu joprit


bakul prada wêngis ngucap
sa-bisaa sira arêp amukir
nèk mukir tak dhêplok ngalu
wong edan kaya sira
lah munia yèn arêp rasa tanganku
ora jamak ora jamak
tak kêpruk dhasmu ing krambil


isi trayoli binatang
lah bok iya dijajal ngêpruk krambil
mrenea-mrenea

asu
ulêng jambak-jinambak
rame gulêt gruwêkan rawuk-rinawuk
dêdrêg kèkèt jêjênggitan
cakot-cinakotan kuping


arame lir asu kêrah
wong sapasar uyêl samya ningali
gègèr samya lok gumuruh
gya pinisah Ki Tôndha
dhuh elinga bok ngantèn êmpun ta êmpun
anak laki tinolèha
gawe rusuh warung iki


wus pisah kang têtukaran
ngêmu êrah pipi bathukirèki
ingundurkên kalihipun
sarèh samya alênggah
nèng bangone dhewe-dhewe kalihipun
bakul prunjang misih ngucap
mring bakul prada nudingi


pancèn wong kranjingan setan
nora jamak-jamak amêjanani
siditanjir ngalun-alun
êndhasmu kongsi ngarang
bedhangaku arêp sira aku-aku
bakul prada bêngis ngucap
angadêg gênti nudingi


kowe dhewe sing kranjingan
wong wis kaplak datan idhêp ing isin
bokya aja adol umuk
sundêl wong babêdhatan
malah kowe iya ingkang ngaku-aku
dibedhang gus Pranacitra
môngsa wèha sun labuhi


nulyarsa paran-pinaran
gya Ki Tôndha anikêp saking wuri
anggronjal êmèh marucut
sami mêmpêng kalihnya
kapanjingan iblis lanat ngarubiru
kaku tyasira Ki Tôndha
kalihnya dipun gandhuli


sarwi sangêt mêta-mêta
ih wong iki tan kêna dinggo bêcik
gya ginèrèd kalihipun
winangsulkên gyanira 

 
Kyai Tôndha sarwi ngucap masra-masru
nudingi kalawan rotan
yèn tan manut dak gêbugi


karo padha nora kaprah
gawe rusuh nèng warung ulêng sami
wong liwat padha rinêbut
tur ta durung karuwan
yèn dhêmêna kang liwat marang sirèku
angur ta aku kewala
rêbutên pasthi nuruti


kalihe malêruk ewa
èsmu ajrih dadya tumungkul nangis
kocapa gègèring warung
bangsat ambarung sinang
anarambul bujang pitu sarêng ngrêbut
sru gègèr ulêng-ulêngan
tambuh lor kidul myang wuri


wong dol dhawêt cao srêbat
rondhe tahu rujak lêgi myang êbir
rujak gobèt jênang grêndul
sate kupat balendrang
rujak crobo wedang tape samya gugup
tinunjang wong adol ôndha
adol pring jaran nututi


bangsat ngutil ngambul samya
pinggan suru mangkok sami dèn ambil
wong dol wade jarit sarung
lumayu salang tunjang
wong preyalan kocar-kacir dhuwitipun
rinêbutan marang bangsat
Kyai Tôndha gya nulungi


bangsat kang samya angrayah
ginêbugan kang cêlak dèn jêjêgi
wong ngutil samya lumayu
ajrih marang Ki Tôndha
ya ta wau bangone Ni Rara Mêndut
dhasare kongsi apadhang
katunjang wong gègèr sami


ni rara amingkis gubah
cumalèrèt gumêbyar gya kaèksi
Pranacitra sarêng dulu
kalihe was tumingal
tyase Rara Mêndut kalangkung kumêpyur

kumênyut Ki Pranacitra
kapagutan ing pangliring


apan kadya panjang putra
tibèng sela sarêng dulune sami
ni rara micarèng kalbu
botoh ing ngêndi baya
dene têka bagus sigite anuntung
muga mampira sadhela
tukua rokok mring mami


baya iku kang sayogya
amupua mring raganingsun yêkti
dadyati têmên wong iku
yèn pinarêngna uga
sun têtêdha wong bagus asiha mring sun
wêlasa ing kawlasarsa
sun labuhi lara pati


ing donya praptèng dêlahan
Rara Mêndut micara jroning ati
sapa baya wastanipun
gya nuding rowangira
sira bibi têtakona dèn agupuh
mring bature roro ika
gya mentar têtanya aris


Blêndhung Jagung apêpajar
lamun sira têtanya gih puniki
baguse Pranacitrèku
kang takèn niku sapa
sinauran gih punika Rara Mêndut
nulya wangsul apêpajar
Rara Mêndut langkung brangti


Pranacitra tan prabeda
tyasnya wirong kadadak dènnya wingit
kasaman sênuting kalbu
gus Pranacita apan
dèrèng miyat dyah kadya Ni Rara Mêndut
lan dèrèng tate kagiwang
maring dyah lagya samangkin


angunandikèng jro driya
sapa baya rane kang marung iki
dene akarya wulangun
anggebang wong lêlungan
nging tan larang yèn sun tohi lara lampus
sanadyan wêdhak ludira
tan gumingsir praptèng pati


ngandika mring rowangira
iku sapa

Balêndhung matur aris
gih puniku Rara Mêndut
biyadèng Wiragunan
dangu dènnya sawangan pagut pandulu
trênyuh ing driya kalihnya
samya kasmaran ing galih


liringe angadu rasa
sadlerengan samya cuwa ing galih
ya ta laju lampahipun
mèh prapta ing gledhegan
ngancik kori nênggih parêntênganipun
kocapa ing pakalangan
anggambuh pra botoh sami


ing Pajambon Sabukdhadhung
ing Giligan Citragati
Sabukalu ing Prambonan
Sabukjangêt Kêmbangwangi
kang para botoh sadaya
padha wong nonoman sami

sigêgên ingkang kocapa
pra botoh kang sami prapti
kalangan ing tumênggungan
gantya kang winuwus malih
ing padhusunan nênggih
Batakêncêng wastanipun
sawetaning Mataram
wontên wong rôndha satunggil
dede randhaning ngabèi rôngga dêmang

apan randhaning nakoda
juragan kalangkung sugih
asli saking Pangangsalan
Singabarong wastanèki
darbe suta sawiji
priya warnanira bagus
awasta Pranacitra
jêjaka sigit jalanthir
dadi panjang kidunge para biyada

rôndha wlanjar prawan desa
kèh samya ngunggah-unggahi
marang bagus Pranacitra
sadaya samya tinampik
anake pra patinggi
sudagaran bakul-bakul
tan ana kinarêpan
marma sadaya parèstri
samya dahat kasmaran marang ki jaka

sandhung jêkluk Pranacitra
kang turu ngalilir ngimpi
sambat bagus Pranacitra
wong ngulèt angop myang wahing
sambat Pranacitrèki
wong kaplèsèt tiba ambruk
kajêngkang kêrengkangan
sêsambat Pranacitrèki
ngising plênêt sambat bagus Pranacitra

ngumbe cêgok Pranacitra
mangan kasêrêtên cêkik
sambat bagus Pranacitra
santrèstri sêmbahyang mahrib
sambat Pranacitrèki
wong watuk kapêntut-pêntut
sambat gus Pranacitra
wong nini-nini angantih
ngikal bênang sambat bagus Pranacitra

wau ta Ki Pranacitra
amujung kampuh kumitir
sadalu tan antuk nendra
kongsi byar enjing tan tangi
wontên susahing galih
tan sare kewala mujung
kang dadya dalanira
myarsa ujaring pawarti
têmbang rawat-rawat tutur pinajaran

kang lidhah sinambung karna
binandhung kalamun mangkin
kalangan agêng-agêngan
ing mangkya Kangjêng Kiyai
Tumênggung Wiramantri
ngadêgkên kalangan sawung
akèh pra botoh prapta
pra bagus para ngabèi
para kenthol patinggi myang rôngga dêmang

sira bagus Pranacitra
panakawane kêkalih
angadhêp ing daganira
lagya samya mêmakani
sawung puyuhirèki
si jagung makani sawung
blêndhung makani gêmak
sawung puyuh kang dèn ulig
dèn gêgala sawunge Ki Pranacitra

ya ta wau nyai rôndha
Singabarong kagyat mèksi
ing putra gus Pranacitra
amanggung mujung aguling
ni rôndha marêpêki
maring gyannya putranipun
ni rôndha aris nabda
babo putraningsun kaki
paran ingkang dadya rasaning tyasira

dingarène sira nyawa
amujung tan arsa tangi
kulup bagus Pranacitra
wus awan tangia linggih
Pranacitra ngalilir
tumungkul amarikêlu
nyai rôndha wacana
paran sira jaluk kaki
awêcaa aywa manggung tyas sungkawa

sabobot anaking rôndha
tan kurangan nandhang bukti
apa karêp mring wanodya
naking sudagar patinggi
myang sutaning priyayi
manira kang ngêbun-êbun
suka wadenên ingwang
yèn ana karêpirèki
anak ingsun pira gèr pan amung sira

Pranacitra aturira
tumungkul amarikêni
inggih bok atur kawula
kang dadya raosing galih
kadalih kula brangti
marang wanodya kang ayu
sutaning pra sudagar
patinggi miwah priyayi
inggih dèrèng ngrêmpêlu apalakrama

datan kabuka ing manah
mah-imah salakirabi
sawêg karêm gêgêmbyakan
ambêbungah ati mami
rêmên angabên tandhing
dhèrèkan puyuh myang sawung
kawula myarsa warta
lamun ki tumênggung mangkin
Wiramantri angadêgakên kalangan

akathah kang sami prapta
pra botoh kang têbih-têbih
sami mring katumênggungan
panuwun kula bok nyai
paitan ngabên tandhing
kula nyuwun reyal satus
kadamêl ngabotohan
marang ing Kawiramantrin
Nyai Singabarong aris awêcana

adhuh nyawa putraningwang
kalingane sira kaki
yun kasukan ngabotohan
jaluk uwang satus anggris
akèh sira karêmi
aja ngabotohan kulup
krana wong anom sira
abagus anyandhang nyampir
parêk anèng ngarsane priyayi kathah

kasiku kasaru sira
kaewanan ing priyayi
ya saking panganggonira
sarwa di ngungkul-ungkuli
sira kulup wong sigit
wong bancèr jêlanthir bagus
iku kulup manawa
akèh tan sênêng sirèki
abèn-abèn andrawasi marang sira

kulup raose tyasingwang
mêlang-mêlang mutawatir
aja sira ngabotohan
marang ing Prawiramantrin
malah mandar sirèki
adaganga bae kulup
layara mring Malaka
ing Riyo Trêngganu Ngacih
paraune dhewe swargi ramanira

misih anèng Pakalongan
muara pinggir pasisir
juru kumudhi pandoman
juru masak lan panggiling
ya padha misih urip
aja kaya nak-sanakmu
iya Si Kartadeya
wuda kongsi bêbêt kêndhil
ngulandara saparane tinambuhan

Pranacitra aturira
inggih sapisan puniki
badhe mêdali kambêngan
sawung mring Prawiramantrin
punapa raosnèki
ngabotohan ngabên sawung
sarawungan ing kathah
wawan toh lawan priyayi
tan andarung namung sapisan kewala

ya ta wau Nyai Rôndha
Singabarong sih ing siwi
dhuh sutèngong Pranacitra
iya kulup sun lilani
sapisan bae kaki
aja manèh ngadu-adu
akarêm ngabotohan
dudu kasukaning cilik
iku kasukane priyayi ngawirya

dudu panggawe pajiwa
panggawe angrusak dhiri
anarik mring kêmlaratan
milu-milu kang priyayi
ana ingkang tinolih
marang kasinggihanipun
tan ngeman karusakan
repote anôngga kardi
de wong cilik yèn wis balindhis duwèknya

tan ana ingadhang-adhang
dadi tiwasing ngaurip
sakathahe kang tumingal
kabèh padha angarani
bangsat durjana maling
marma sira wong abagus
ywa karêm ngabotohan
yèn kadarung têmah lali
nora ana duwèke kang rinêmênan

kang putra matur noraga
kados botên yèn kadyèki
ni rôndha ngling sokur sira
sarwi nyorog pêthinèki
ngambil wang satus anggris
sinungkên tinampan sampun
lah kulup wus mênyanga
baturmu loro ywa kari
Si Balêndhung Si Jagung padha milua

kenthol bagus Pranacitra
angandika maring abdi
Blêndhung Jagung sira padha
anggawaa jago mami
si modang dèn abêcik
panggawamu nèng marga gung
êmbanên cindhe kêmbang
kopohe cawêni putih
kêkorèke bêdholane lar priyôngga

Blêndhung Jagung tur sandika
sawunge wus dèn rêtèni
sira bagus Pranacitra
wus ngrasuk busana adi
akampuh jingga sari
paningsêt pathola madu
kêkonyoh mêmêntahan
acêlana cindhe wilis
arja dhuwung kinatah tinaturêngga

ngagêm kuluk kanigara
nyamat cêcandhèn mas adi
kacu kumbaya kusta bang
asêsumping gajah nguling
wusnya busana adi
Ki Pranacitra agupuh
mojar mring rowangira
payo Blêndhung Jagung aglis
amucunga marang ing katumênggungan

ya ta wau lampahira kenthol bagus
Pranacitra ingkang
arsa angabêni tandhing
nênggih marang kalangan ing tumênggungan

rowangipun sawiji angêmban sawung
kang sawiji bêkta
reyalira satus anggris
badhe tohnya jagone aran si modang

rencangipun arane Si Blêndhung Jagung
wus lajêng lampahnya
langkung padhadhahanèki
ya ta wau pra bakul jêplak langakan

mondrong canthur bêgajagan lan kathuyul
jêblogan aluran
êmbês-êmbês lan dêdungik
ladrang nginthil pêpara myang sambewara

samya nguwuh anjêjawat nguwuh-uwuh
saking wuri ngarsa
titip toh sadaya sami
angulungkên artane sarwi ngujiwat

ana suku patang reyal myang nêm suku
rong reyal sêreyal
kang têlu têngah sêtali
kang sapuluh uwang ana rolas uwang

têlung suku patang reyal yang nêm suku
têlu têngah miwah
pitu têngah wolung anggris
klima têngah nêm reyal myang pitung reyal

sru gumuruh swarane kang nguwuh-uwuh
kang gus Pranacitra
niki lho niki lho ngriki
kula titip yatra pêcah sangang sêka

kanthongipun pêthak dèrèng kula itung
suwawi punika
tampanana dhuh wong sigit
anauri sira bagus Pranacitra

sampun susah-susah andika bok ayu
yèn kawon kang arta
gèn dika nglumpukkên kêdhik
kadya êbun anunakakên dagangan

bathinipun sakêdhik saking sajumput
niku bakal ilang
dèn tohkên mring sawung mami
sarêng muwus para bakul sambewara

adhuh bagus lah botên ta kajêngipun
wus punaginingwang
anggêre lêga tyas mami
nadyan tuna satak lamun bathi sanak

lah ta bagus èsêmana bae ingsun
malah abathia
boya tuna sawêtawis
nêbas èsême wong bagus lêng-ulêngan

pan kumêpyur nunjêm têrus marang kêmpung
dhèhème sapisan
nyidham kaworan sayêkti
gumuyune kadya patutan nêmbêlas

mandhêg bagus kula ngêndhêgi rumuhun
kèh solahing jawat
Blênthung Jagung anauri
sarwi sêntak gumuyu dènira ngucap

dhuh bok ayu bae kewala ta canthur
ngandhêgi ing sira
aku iki ya wong nyênthing
iya bagus pêpênyon ajêjingkêngan

dhasar bagus tèbès mèrèt wiron mancut
jêlanthir jênthara
anjêlarat anjêlirit
wong gumrining mancêning kuning abrêgas

bagus alus janjras majas dhasar tulus
mêsês lêng-ulêngan
dhèmês luwês sarwa manis
para wadon gumuyu sarêng wuwusnya

dene iku wong dhapure kaya grumbul
lir mêmêdi sawah
dêdêgmu iku amirib
êmblêg tenong nora nganggo winêngkonan

wangunipun apan kadya paga suwung
lambemu iku ta
lir tumang gêmpal anjubir
bathuk kadya mênyaton irung kukusan

lah gulumu kaya ugêl-ugêl buntung
iku janggutira
lir torong sumpung wus lami
êndhasira lir kuwali wadhah jangan

kadya krèwèng laweyan kupingirèku
pundhakmu têlênan
gêgithokira pan kadi
êmpluk uyah kaya kêndhi punukira

mung tanganmu karo iku kaya irus
èpèk-èpèkira
lir enthong rêgêd abusik
darijimu lir buntut parut wus gêrang

mung wêtêngmu bêlênêg ngêndhil anyêmpluk
bokongmu iku ta
lir tanggok tan dèn êsuhi
sikilira lir garan siwur protholan

mung ulatmu kaya terong duk kinulub
Blêndhung Jagung ngucap
anyêntak sarwi nudingi
ya munia manèh yèn arsa uninga

mring tabokku sothoku lawan dugangku
ambakna wong mada
nèng pawon kabèh wak mami
mara enggal yèn wani ge kumêcapa

para wadon ajrih tan ana sumaur
mèsêm palingukan
Blêndhung Jagung ngiwi-iwi
nolih-nolih lakunira pan kinarya

Pranacitra gung jinawat nèng dalanggung
ana bakul prawan
nyêlak nguwuh-uwuh ririh
dika mandhêg sakêdhap gus Pranacitra

mring pundi gus ngling kularsa ngabên sawung
marang tumênggungan
ni bok rara mèsêm angling
kula titip toh nêm reyal dika bêkta

kula wau pêpajêngan jarit sarung
anggèn kula babar
wingine punika lagi
kalih wulan pan ambabar kalih kêbar

salirange pêpajêngane nêm suku
dèrèng ngêlong sigar
sih wutuh nêm reyal niki
gya ingulungakên wau artanira

niki lho gus sakanthonge pisan wulung
Pranacitra mojar
ya dimène dèn tampani
mring Si Jagung dèn ulungkên gya tinampan

nulya laju Pranacitra lampahipun
ana lanjar mudha
kapang-kapang anututi
nguwuh-uwuh dhuh baguse Pranacitra

lamun bagus inggih arsa ngabên sawung
kula titip arta
wolung suku kathahnèki
mêntas payon gèn kula sade tênunan

lurik kêpyur sinjang dhasaripun alus
wontên tiyang têmpah
duk wingi lagya nyikati
wus rong taun lamine dènira mêkas

wontên malih nguwuh kakang-kakang bagus
mandhêga sakêdhap
manawi kenthol marêngi
kula turi inggih sipêng griya kula

lamun parêng sakêdhap kewala bagus
wontêna nêm wulan
griya kula mupung sêpi
bojo kula pan sawêg kesah adagang

dadi jagul amikul momot apunuk
sun têdha matia
dipênthungana nèng margi
dibegala dirampoga dimèn modar

anèng purug botên susah botên gêtun
laki wong anyalang
angur lakia wong sigit
patut ingsun rewangi dol sêga tumpang

dawêg bagus niki yatra têlung suku
dèrèng pati kathah
kula nyèlèngi sawarsi
wade pêcêl amênthêl tan pati kathah

niki lho gus dika gawe ngabên sawung
wontên rôndha goprak
cêluk-cêluk anututi
kang gus kang gus dhuh kakang gus Pranacitra

kula titip yatra pêcah mung nêm suku
dika go pawitan
ngabên sawung yèn marêngi
sakanthonge gèn kulaawade toya

anggèn kula nyèlèngi satêngah taun
ana wong wis tuwa
nini-nini amarani
grumuh-grumuh lakune asêngkayigan

sarwi nguwuh muwus kaduwul-kaduwul
kenthol Pranacitra
andika mandhêg tumuli
hês hês adhuh dika ajêng gêthuk tela

lawan yatra kathahipun pitung suku
karyanên pawitan
gon kula bêburuh niki
usug dadah sakèhe wong duwe anak

dawêg ta gus dika gawe ngabên sawung
ingulungkên nulya
Pranacitra anauri
lah ta nini bok sampun asusah-susah

nini pikun angling o botên ta bagus
nulya tinampanan
ni tuwa bungah tan sipi
gih mangkotên hu hu huh hu guyu latah

aris muwus kula niki tutur bagus
ngong tuwa kêlapa
yèn kiring kèh santênnèki
Pranacitra ngling aris si nini jawat

nulya laju Pranacitra lampahipun
pan kathah wuwuhnya
artane salawe anggris
kajawine arta sangune pribadya

ya ta wau lampahira praptèng warung
warung tumênggungan
gègèr solahirèng janmi
yêl-uyêlan marani mring wurinira

kadya gabah ingintêran
ingkang samya dhêdhasar pinggir margi
sami ngadêg cêluk-cêluk
bakul prunjang myang prada
bakul prunjang ngadêg sarwi nguwuh-uwuh
kenthol bagus Pranacitra
ing ngriki andika linggih

bakul prada sru wuwusnya
ngriki mawon bagus andika linggih
kula ladosi wong bagus
punapa kang kinarsan
sampun susah-susah mawi dika tuku
kula saosi kewala
sarwa gadhah bagus niki

bakul prunjang sru anyêntak
wong wis aku ingkang ngaturi dhisik
ngriki mawon gih wong bagus
dhaharan busanarta
pêpawitan dika gawe ngabên sawung
sêkar tuwin jêjêbadan
suwawi bagus suwawi

bakul prada ngujar-ujar
ambakna wong muwus anggêre muni
lagya ngong aturi suguh
kang nguwuh dhingin ingwang
têka dadak dhèwèke iku dol ayu
amêmêjang wong angundang
bok sing rada idhêp ngisin

upama sira tênana
mandahneya gonmu brêngkut kêpati
bakul tang-utangan nyambut
bakul olèhmu ngêmplang
iya arêp kinarya tombok wong bagus
baya dadi bêboyongan
mudhun dicancang lir anjing

bakul prunjang sru angaprak
sidipênthang alu dhase trayoli
cocote si asu buntung
lunthe sundêl kranjingan
iya nadyan utang-utang anyênyambut
tuwin angêmplanga pisan
tan nyambat bathangmu joprit

bakul prada wêngis ngucap
sa-bisaa sira arêp amukir
nèk mukir tak dhêplok ngalu
wong edan kaya sira
lah munia yèn arêp rasa tanganku
ora jamak ora jamak
tak kêpruk dhasmu ing krambil

isi trayoli binatang
lah bok iya dijajal ngêpruk krambil
mrenea-mreneaasu
ulêng jambak-jinambak
rame gulêt gruwêkan rawuk-rinawuk
dêdrêg kèkèt jêjênggitan
cakot-cinakotan kuping

arame lir asu kêrah
wong sapasar uyêl samya ningali
gègèr samya lok gumuruh
gya pinisah Ki Tôndha
dhuh elinga bok ngantèn êmpun ta êmpun
anak laki tinolèha
gawe rusuh warung iki

wus pisah kang têtukaran
ngêmu êrah pipi bathukirèki
ingundurkên kalihipun
sarèh samya alênggah
nèng bangone dhewe-dhewe kalihipun
bakul prunjang misih ngucap
mring bakul prada nudingi

pancèn wong kranjingan setan
nora jamak-jamak amêjanani
siditanjir ngalun-alun
êndhasmu kongsi ngarang
bedhangaku arêp sira aku-aku
bakul prada bêngis ngucap
angadêg gênti nudingi

kowe dhewe sing kranjingan
wong wis kaplak datan idhêp ing isin
bokya aja adol umuk
sundêl wong babêdhatan
malah kowe iya ingkang ngaku-aku
dibedhang gus Pranacitra
môngsa wèha sun labuhi

nulyarsa paran-pinaran
gya Ki Tôndha anikêp saking wuri
anggronjal êmèh marucut
sami mêmpêng kalihnya
kapanjingan iblis lanat ngarubiru
kaku tyasira Ki Tôndha
kalihnya dipun gandhuli

sarwi sangêt mêta-mêta
ih wong iki tan kêna dinggo bêcik
gya ginèrèd kalihipun
winangsulkên gyanira
Kyai Tôndha sarwi ngucap masra-masru
nudingi kalawan rotan
yèn tan manut dak gêbugi

karo padha nora kaprah
gawe rusuh nèng warung ulêng sami
wong liwat padha rinêbut
tur ta durung karuwan
yèn dhêmêna kang liwat marang sirèku
angur ta aku kewala
rêbutên pasthi nuruti

kalihe malêruk ewa
èsmu ajrih dadya tumungkul nangis
kocapa gègèring warung
bangsat ambarung sinang
anarambul bujang pitu sarêng ngrêbut
sru gègèr ulêng-ulêngan
tambuh lor kidul myang wuri

wong dol dhawêt cao srêbat
rondhe tahu rujak lêgi myang êbir
rujak gobèt jênang grêndul
sate kupat balendrang
rujak crobo wedang tape samya gugup
tinunjang wong adol ôndha
adol pring jaran nututi

bangsat ngutil ngambul samya
pinggan suru mangkok sami dèn ambil
wong dol wade jarit sarung
lumayu salang tunjang
wong preyalan kocar-kacir dhuwitipun
rinêbutan marang bangsat
Kyai Tôndha gya nulungi

bangsat kang samya angrayah
ginêbugan kang cêlak dèn jêjêgi
wong ngutil samya lumayu
ajrih marang Ki Tôndha
ya ta wau bangone Ni Rara Mêndut
dhasare kongsi apadhang
katunjang wong gègèr sami

ni rara amingkis gubah
cumalèrèt gumêbyar gya kaèksi
Pranacitra sarêng dulu
kalihe was tumingal
tyase Rara Mêndut kalangkung kumêpyurkumênyut Ki Pranacitra
kapagutan ing pangliring

apan kadya panjang putra
tibèng sela sarêng dulune sami
ni rara micarèng kalbu
botoh ing ngêndi baya
dene têka bagus sigite anuntung
muga mampira sadhela
tukua rokok mring mami

baya iku kang sayogya
amupua mring raganingsun yêkti
dadyati têmên wong iku
yèn pinarêngna uga
sun têtêdha wong bagus asiha mring sun
wêlasa ing kawlasarsa
sun labuhi lara pati

ing donya praptèng dêlahan
Rara Mêndut micara jroning ati
sapa baya wastanipun
gya nuding rowangira
sira bibi têtakona dèn agupuh
mring bature roro ika
gya mentar têtanya aris

Blêndhung Jagung apêpajar
lamun sira têtanya gih puniki
baguse Pranacitrèku
kang takèn niku sapa
sinauran gih punika Rara Mêndut
nulya wangsul apêpajar
Rara Mêndut langkung brangti

Pranacitra tan prabeda
tyasnya wirong kadadak dènnya wingit
kasaman sênuting kalbu
gus Pranacita apan
dèrèng miyat dyah kadya Ni Rara Mêndut
lan dèrèng tate kagiwang
maring dyah lagya samangkin

angunandikèng jro driya
sapa baya rane kang marung iki
dene akarya wulangun
anggebang wong lêlungan
nging tan larang yèn sun tohi lara lampus
sanadyan wêdhak ludira
tan gumingsir praptèng pati

ngandika mring rowangira
iku sapaBalêndhung matur aris
gih puniku Rara Mêndut
biyadèng Wiragunan
dangu dènnya sawangan pagut pandulu
trênyuh ing driya kalihnya
samya kasmaran ing galih

liringe angadu rasa
sadlerengan samya cuwa ing galih
ya ta laju lampahipun
mèh prapta ing gledhegan
ngancik kori nênggih parêntênganipun
kocapa ing pakalangan
anggambuh pra botoh sami

