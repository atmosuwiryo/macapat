sukanya wor kumêpyur ing galih
Prabu Rara duk miyarsa sabda
inggar sêkala ing tyase
upama lampah dalu
kapêtêngan panglonging sasi
kapêthuk obor mubyar
padhang kang driya nrus
lir wulan kalingan mega
duk mangisis sangsaya ngembahi manis
sanetya sêtya sumrah

Banowatya tyas marwata siwi
lir siniram ing tirta wahana
asrêp sêkala galihe
 ingtrêsnanipun
mring Dyan Arya Lumajang pêkik
gêpah Sang Dyah Sêkatya
gya mangrangkul gapyuk
ing Rêtna Kalpikawatya
tambuh inggar ing driya wantêring èsthi
lambung kadya pêpêsa

Prabu Rara umèsêm piningit
myat ing ari Sang Rêtna Sêkatya
pawor ing rêsêp wor sumèh
niscayèng sarèhnya rum
para garwa Lumajang sami
kamitênggêngên mulat
dènnya pawor têmbung
Sang Rêtna Sêkati lawan
Dyah Kalpikawati lan Kalpikaningsih
ngasih-asih aprana

risang kalih sêmu mêkolihi
sawuwusnya rada mambu manah
rakanta ingisisake
ing sêtya antêpipun
dènnya darbe sudara wèdi
mring sang atmajèng Tuban
winarna rèh kang wus
malah wuwuh nora kurang
Dyah Sêkati saya golongan trêsna sih
mring Arya Menak Koncar

ri sêksana kang tadhahan mijil
pisogatnya wau ingkang prapta
pênuh Prabu Rara sihe
garwa sêkawan gupuh
dipun awe mring Prabu Dèwi
majêng saha wotsêkar
pinaringan sampun
sisim jumrut nila mirah
nigang rakit dyan arya kang para rabi
konjêm tyas manglêmbana

kinèn mundur wus tata alinggih
para sêlir wrata pinaringan
sinjang ing sakasmêkane
Kalpikawati gupuh
lawan Sang Dyah Kalpikaningsih
ingawe praptèng ngarsa
sabdane sang ing rum
yayi sun paringi sira
sangsangan mas sutingson sinilih asih
matur nuwun kalihnya

malih ngandika Sang Prabu Dèwi
ingsun angsung paningsêt ing sira
pathala wungu pinrêsmèn
sang kalih matur nuwun
wus tinampan saha wotsari
mundur tata alênggah
Rarasati matur
kadang garwa wus ginanjar
Menak Koncar ginanjar punapa gusti
mèsêm Sang Prabu Rara

sun tan bisa angganjar mas picis
pirangbara yèn kêrtaning jaman
besuk uga ana dhewe
Sang Dyah Sêkati matur
gusti yogi sinung nagari
ing pundi môncapraja
bang êlèr sêdarum
pinilihan sasukanya
Prabu Rara mèsêm pangandikanya ris
Menak Koncar tan arsa

sinung praja ing môncanagari
sun wêtara yayi nora rêna
Menak Koncar sêpatute
tanah pasisir kidul
kang ingangkuh saksiring ati
tansah sinamun raras
ing netya pitambuh
nanging kang sujana ing tyas
nora samar samobah mosiking liring
kêcakra sing ujwala

duk sêmana lêluwaran sami
kadang garwanira Menak Koncar
mantuk prapta pakuwone
dyan arya tanya gupuh
mring arinya myang garwa sêlir
sasanèskara dènnya
anèng jro kadhatun
Kusuma Kalpikawatya
lan Kalpikaningsih jarwanira ngênting
dyan arya suka ingtyas

garwa sêkawan tinanya gênti
ingkang dadya karênanirèng tyas
duk anèng ing jro kêdhaton
datan sulayèng atur
namung Sang Dyah Rêtna Sêkati
sapangrèh sumèh sumrah
mêngamorkên tyas rum
rakêt rumêsêp ing netya
sabda manis pêsaja ngecani galih
mendah yèn wus akênal

nora ingwang dèn labuhi pati
cacatira pan namung satunggal
têka ewuh têtangguhe
wong srèsèh namur luruh
wong alandhêp nora nyanani
bêsuse apêsaja
wong agandhang samun
wong kêmpyang mêsês jatmika
sabên-sabên ngandika dipun mênciri
ingèsêm pêpingitan

lir ginoyang tyasnya radyan mantri
pating karêjot sariranira
èsême dèn èbèr-èbèr
pra sêlir samya matur
manglêmbana ing Prabu Dèwi
wênèh ing Dyah Sêkatya
wênèh aturipun
amarna kang pangandika
Prabu Rara sêmune amêmiringi
ing Sang Rêtna Sêkatya

miwah dhatêng arinta sang kalih
Prabu Rara kadya darbe karsa
nênggih ing têmbe akire
dyan arya saya sêngkud
juwêd dènnya amitakoni
ing ari kalihira
sarya manggut-manggut
Kusuma Kalpikawatya
lan Kalpikaningsih aturnya mranani
asru sêdhêping raras

tur linalar ênggone mêmanis
yèn nujoni têlênge ing sabda
wangsul-wangsul ing marnane
yèn pinrih rampungipun
yêkti nora rampung sawêngi
malah rong dina kurang
dyan arya saklangkung
poyang-payingan ing manah
tan sêrônta kêpalang anèng jro puri
tansah aguntayangan

rêngêng-rêngêng angidung rêrêpi
tan lyan ingkang kacipta ing manah
mung sang dyah kang nèng kêdhaton
pra garwa sêliripun
kang pinindha ing Dyah Sêkati
sabên ngrêrêpi radyan
pada tibèng ciyum
sêbarang winayangkara
sêparane jinaga kang para gundhik
juru tadhah ciyuman

kadang katut mirah saking laki
marimpèni kusuma ing Tuban
mas citra munggèng sirahe
aja mamang wong ayu
mring pun kakang wong dhandhing wingwing
bondhol agêng mas mirah
dèn mulung sihipun
kayu rêbah anèng tawang
Menak Koncar sumangsang mring sira gusti
canthur wong awibawa

yuyu tasik dhenok sun wêstani
wus sêdhênge nyambut ing akrama
sobrah lautna ing anggèr
cagêrêna wong ayu
Menak Koncar amitayani
rare ngapit jêmpana
jalak jênar masku
wus pinatah ing jawata
cêcandhange wong abancèr sugih wani
intêne wong Lumajang

kêmang irêng nonah sun wêstani
kadang Pandhawa mèlu Korawa
lamun asih ing tanggone
paringa mirah ingsun
puspa kêrna marang kang abdi
sun karyane pratôndha
tandhane sih lulut
bajing bang kang saba wana
nora larang wong ayu sun tohi pati
mundrine wong Lumajang

Menak Koncar minggah ing jinêmrik
nglipur brôngta kinapat gundhiknya
sajam ping sanga unggahe
cinipta têlênging kung
saprandene sarya ngrêrêpi
dara roro mas mirah
èstu jodhoningsun
toya mijil sing sarira
nonah dinar èngêta mring wong abênthing
miyosi ngajak sampak

gêjul patut wong dhugal prakati
wong dêladag milih angon papan
sigêgên ing pamoncère
malih gantya winuwus
Sêpêtmadu Wilaja mijil
ingutus sri wanodya
mring rinta sang bagus
tanapi mring Menak Koncar
paring dhahar dhêdharan gantya burat mrik
kampuh sapêngadêgnya

wus tinampan sinugun punang sih
Menak Koncar lan atmajèng Tuban
marwata suta ing tyase
tan kawarna ing dalu
enjing nuju dina Rêspati
Maha Sang Prabu Rara
siniwèng wadya gung
mêpêk anèng sitibêntar
pan kasongan ing witana adi rukmi
pinrak ing dhampardênta

kang nèng ngarsa Sang Dyah Rarasati
Citrawati lawan Citrasmara
Dyah Widawati jajare
Widasmara sumambung
de warnanên ing pôncaniti
risang rêkyana patya
kang putra sumambung
Dyan Kumitir Layangseta
sinambungan sira Dyan Arya Sêsimping
myang Rôngga Minangsraya

atanapi Ki Menak Giyanti
malih Radyan Arya Menak Koncar
atmajèng Tuban jajare
pêpêk para tumênggung
para menak rôngga ngabèi
sadaya tan winarna
ajêjêl supênuh
lir sêgara gêni sinang
pirang-pirang wadyabala Maospait
èbêg tanpa wilangan

kyana patih ngandikan wus prapti
ing sitinggil sumiwèng ing ngarsa
Prabu Rara andikane
hèh bapa karsaningsun
lumrahêna kawula sami
kabèh wong Majalêngka
sayêmbaraningsun
sapa janma ingkang bisa
amatèni Si Menakjingga sayêkti
kasrah ing Majalêngka

jumênênga narendra linuwih
amêngku rat ing sanungswa Jawa
lan poma aja tampik wong
mudha sênadyan sêpuh
kumbah srakah myang cukil dulit
wong bedak bêndarakan
iya madêg ratu
sok si dhasar mêjahana
gêlah-gêlah gêgêdhêg sukêring bumi
lah mara undhangêna

matur sandika saha wotsari
sira sang apatih tandya mêsat
magêlaran undhang age
ing sayêmbaranipun
risang maha narendra putri
wadya saur kukila
tan ana kang sanggup
amêjahi Menakjingga
para arya niyaka mantri dipati
samya atur têtêkan

kang sawênèh ngaturkên kang linggih
ana ngaturkên gêndhaga bawat
sawênèh songsong lantene
midêr undhang maumung
agêng alit atur upêksi
ajrih mring Menakjingga
tan ana kang sanggup
sêbdene Dyan Menak Koncar
dangu dènnya tumungkul ing manah kingkin
suka atur têtêkan

kyana patya minggah ing sitinggil
sampun katur saaturing bala
Prabu Rara èmêng tyase
paran wêkasanipun
Sang Hyang Tanpauna kang titis
jêngkar sing sitibêntar
kundur angêdhatun
tansah anamur sungkawa
babêdhayan kang gêndhing munya angrangin
nanging mêksa kawêntar

tandya minggah ing sanggar panêpi
ngobong mênyan saêndhasing gajah
sumuk mring suralayane
tandya Hyang Nrada rawuh
medhok-medhok gumya mabêlik
jumênêng anèng ngarsa
Prabu Rara matur
hong Risang Hyang Siwahboja
Hyang Narada pinaro sabda dêrmaning
sumrup nata priyôngga

hong hyang mulya sarik nagra widi
jawabira Sang Hyang Panji Nrada
hong sirantuna yogyèngong
saha amigêna nrus
namung nrêm sidhêm-sidhêm mrik
hèh kêkasihing Suksma
paran rèh manêkung
jawata ing suralaya
kagegeran rèh gora kagiri-giri
kêna pangaribawa

blêgêdaba ambèrdadi agni
kocak-kocak ing côndragumuka
kawah gumludhug swarane
gunjing mêrcukundha rug
Untaboga mangrik kumitir
punang sapi gumarang
ngolang-aling bêkuh
agawe rusaking jagad
nini putri yèn sira sungkawèng galih
ing swarga kagegeran

timbalane Hyang Guru Pramèsthi
wudharêna ing tyas kang rudita
kêkasihing Hyang Suskmanon
apa kang sira jaluk
umatura marang ing mami
ywa gawe gara-gara
babo yogyèng ulun
ya ta Sang Prabu Wanodya
myarsèng sabda tandya umatur wotsari
hèh Sang Hyang Manikmaya

mêrtanana ing dasih kaswasih
wontên pundi Sang Hyang Tanpauna
Hyang Panji Nrada dêlinge
hèh babo yogyèng ulun
sapa si wong ingkang matèni
marang Si Menakjingga
iku nini ratu
sêjatine Tanpauna
kêkasihing jawata ingkang linuwih
umatur Prabu Rara

wêrtyakêna samêloke kang sih
keron budi kawur ing pratingkah
Hyang Panji Nrada dêlinge
Tanpauna wus tumrun
anèng nagrinira pribadi
iya Si Tanpauna
iya Damarsantun
gya mêsat Hyang Manikmaya
Prabu Rara sêkala asrêp kang galih
miyos saking pamujan

de wuwusên Sang Dyah Rarasati
lan sagung pra sinom
namur brôngta amrih ing lêjare
gustinira Sang Aprabu Dèwi
akasukan gêndhing
sagung kang para rum

myang bêdhayan tanapi sarimpi
arum kang lêlagon
munggèng tratag ing prabayêksane
kang sawênèh ana ingkang cuki
satêngah ngrêrêpi
kêkawin angidung

Rarasati nyalêmpung angrangin
Sêkati sang sinom
ngasih-asih sang dyah panggêndère
Citrasmara angrêbab winasis
Sang Dyah Citrèngwati
pangêndhange baut

Widasmara agambang gôngsa sri
Widawati kaot
nabuh dêmung anyênyêt swarane
pra biyada samya amanjaki
pinarsèng ngêrangin
sêpêt madu juruh

lagon muluk sinamur ing gêndhing
larase wèh wirong
lir mangalap jiwa sing arume
rêbut manis sangsaya milêt sih
sêmbada ingèksi
lan bêdhayanipun

kadya kêkayangan widadari
sajroning kêdhaton
angêntèni kang para sarine
manuhara angracak awasis
rambah-rambah asri
asri ngembahi kung

dungkap sirêp janma punang wanci
suwancine tumon
lir kinanyut ing driya rêsêpe
keron mulat tambuh kang pinilih
samya ayu luwih
ing niskara baut

gambuhing rèh sanèskara liring
pasrangkara tinon
angrampungi ing kalir karyane
kawuryan wimbuh sajroning puri
lêngêse mênuhi
lir kaswargan tumrun

gya kêsaru sang aprabu murti
rawuh ing kêdhaton
suka mulat sang dyah kasukane
ri sampunira umarsèng ngarsi
sang diwatèng murti
animbali gupuh

sang apatih praptèng srimanganti
prabu ruming sinom
paring sastra tiningkêm dhawahe
mring sira sang rêkyana apatih
wus binêktèng mijil
mring Ni Sêpêtmadu

lan Wilaja praptèng srimanganti
kya patih ngrêp anor
wus tinampan sinuksmèng ge-age
bukaning srat sira bapa patih
ngupayaa aglis
sarate ngapupuh

sêranane nagri Majapait
sayêkti raning wong
ingkang aran Dyan Damarwulane
poma upayanên dèn kêpanggih
yèn ngluputi mêsthi
sira ingsun lungsur

titi punang surasaning tulis
kya patih ing batos
sakêlangkung kumêpyur ing tyase
tansah wagugên tan kêna angling
sapandurat dening
akonjêm tumungkul

têka kathah kêraosing galih
awusana alon
kyana patih sandika ature
angupaya kang ran Damarsasi
Sêpêtmadu tuwin
Wilaja mêsat wus

datan lingên kang lumêbèng puri
ya ta winiraos
kyana patih mantuk ing wismane
tansah gunêm lan kang pramèswari
Dyan Seta Kumitir
tinimbalan rawuh

kyana patih angandika aris
adhuh putraning ngong
mau ingsun ngandikan wiyose
sinung sêrat kinèn ngupadosi
srananing nagari
aran Damarsantun

têka nora kaduga tyas mami
karsane sang katong
datan ana ran Damarwulane
liya kang ingsun kunjara yêkti
pan cinêtha dadi
sarate ngapupuh

apa sarat pinapagkên jurit
apa ta linayon
apa arsa kinraman jatine
marma sira ingsun undang sami
apêtêng kang ati
marase kagugu

timbalane sang narendra putri
yèn tan panggih kang wong
nora wurung linungsur sun anggèr
Layangseta umatur wotsari
èwêt kula dugi
ing nalar tan têpung

yèn pinriha dadi jatukrami
nglêngkara punang wong
nampik Menakjingga wusanane
apa krama angsal Damarsari
nampik macan gudhig
milih kocing kuru

mênggik-mênggik agêring tur mêngi
mokal sang lir sinom
ratu punjul iya sasamine
adupara rèh kanisthan pinrih
klampahana dadi
jatukramanipun

Menakjingga datan wurung prapti
ngêrusak bêboyong
lah ta sintên kang dèn andêlake
punapa pun kocing gêring mêngi
otote rong dhuwit
pilêrên tur kuru

kyata mêngsah Sindura Dipati
sêprandene layon
awidigdya prakuswa jurite
têguh prakuswa tur agêng inggil
agagah sinêkti
sêprandene lampus

miwah Ki Rônggalawe ing Tubin
asurèng palugon
sêkti guna wêweka gêlare
gung prabawa sinyan dewa luwih
prandene ngêmasi
tan nêdhasi pupuh

upaminta Damarwulan dadi
sarating palugon
kinèn mapag mring Menakjinggane
yèn balaa balane dèn suprih
sêktia kang sêkti
ana kang tinêmu

Menakjingga atêguh sinêkti
widigdyèng palugon
sugih bala wignya mangsahake
kêlar dana siyasat mamrês sih
labuh marang dasih
ing sabumi punjul

Dyan Kumitir umatur wotsari
ing panduganingong
bilih srana-srana sêjatine
pan pinundhut ingkang pati urip
tan sanès kinardi
kêjawi linampus

kyana patih ing tyas tan nêpungi
pramèswari alon
aturira dhatêng ing kakunge
nadyan kinèn umagut ing jurit
myang kang pati urip
pinundhut apatut

kinaryaa jatukrama yêkti
ing sakarsa dados
ing rèh abdi-abdi satuhune
borong punapa Sang Prabu Dèwi
ing sakarsa dadi
mring wong Majalangu

yogya sinaoskên Damarsasi
ing sang prabu sinom
yèn ta sampun myarsa sêjatine
Damarwulan kinunjara nguni
wangsul yèn ngikibi
tan eca ing kayun

kyana patih angandika aris
bênêr arèningong
darbe apa kawulane rèjèng
yayi nadyan pati urip mami
ing sakarsa aji
pinundhuta katur

sarêng matur Dyan Seta Kumitir
lêrês sudarmèngong
dêdimèkne ing têmbe pinatèn
dadya sarat sêrananing jurit
ywa liya nangani
ngamungêna ulun

pan sêdalu dènnya gunêm pikir
enjing winiraos
pramèswari wus dinuta age
kinèn angluwari Damarsasi
lan putranya èstri
kang tansah kaswayun

kawuwusa kang anèng piranti
Anjasmara kaot
wus narima ing dewa pandume
tur jinarag nadyan mati urip
yèn tunggil dyan mantri
dadya rênanipun

sang akalih anèng ing piranti
amawi kêkobong
pan tinundha sêkawan langsene
lungsir cêmêng myang abang lan kuning
ing jro lungsir putih
jro pisan jinêmrum

pêsareyanira amêsagi
pelag lamun tinon
mapan sampun samadya candrane
dènnya kinunjara sang akalih
pangraosing kapti
pan lagya sêdalu

tansah leyangan sang liring sari
pangkyaning sang anom
maos kawi wiwaha kalane
Mintaraga anèng ing swarga di
tatkala liron sih
lan Supraba ngungrum

adi-adi adining mêmanis
manising kalangon
anglangêni wulangun ing tyase
kang têrkadhang maos Rama Kawi
duk Putri Mantili-
dirja rinarungrum

Risang Ragusuta nèng jinêmrik
swara rum wèh wirong
kadya suling barung rikalane
patut manyura manis dumêling
urub lawan liring
sèlèhing pangidung

minênciran pangincanging alis
lir ngalap yoswèng wong
atanapi manise lathine
nuju kêpranan sinêdyèng galih
kèwêse ngrontok sih
kongas waja gumyur

deyanya wor sinuksmèng ing tulis
kadya mukswèng ênggon
lir kahana iya samêloke
radyan mantri ing tyas cilik wukir
mawang rum mor ing sih
ambarungi kidung

nimban enya tansah mêrbês mili
lir satêngah layon
nging yèn myarsa ing gusti swarane
sakêlangkung tuwuk tanpa bukti
marêm tanpa guling
tyas narimèng sukur

Genggongnaya tan pêgat anangis
tansah gêro-gêro
yèn wus bosên sira pênangise
têtêmbangan yèn wus kêsêl muji
onggok golong mênir
cam terong bêl cabuk

hèh jawata ingkang mugi-mugi
yèn titahe layon
ywa pinêndhêm pakuburan gêdhe
pinêtaka ing pasar kang dasih
dimèkne ywa wêdi
akathah wong langkung

Sêbdapalon ngantuk sarwi nangis
umbêlira molor
awor lan luh kumrumpyung lalêre
lambe kandêl kabêntus awanti
tinon saya malik
nangis sênggruk-sênggruk

tan lyan ingkang sinambat ing tangis
mung kuthuke trondhol
nèng gêdhogan ywa kirang pangane
tansah matur ing dewa kang luwih
hèh Hyang Suksmanadi
yèn kawula lampus

dasih titip pitik trondhol siji
jawata ywa ngantos
kinurangan pêsaban pangane
sarta sampun sinakarèng janmi
yèn tan krana bêcik
pamintaning ulun

risêksana pramèswari prapti
ingiring punang wong
Anjasmara tandya napa age
iku sapa gumrudug kang prapti
aparsa matèni
mring Dyan Damarsantun

yêkti ingsun ora bisa kari
tan wurung sêlayon
ingkang ibu duk myarsèng swarane
putra sang dyah angêrontok galih
waspanya drês mijil
krandhuhan ing wuyung

pramèswari ngandika ris
ingsun wong atuwanira
ngluwari mring sira anggèr
lawan Si Damarsêsôngka
wus samya ingapura
gumêndhèng sang dyah umatur
kawula tan arsa luwar

miwah Radyan Damarsasi
dahat kawulatan suka
yèn tan angsal jangji ingong
lawan jêng rama priyôngga
ing mangke aturana
rawuh ing kunjaran gupuh
punika kawula arsa

mijil saking ing piranti
yèn jêng rama datan arsa
yêkti lumuh luwar ingong
nadyan windonan taunan
gogroga nèng kunjaran
lan kakangmas wong abagus
sun sêdya tunggil kunarpa

ya ta sang rêkyana patih
ingaturan sampun prapta
ing kunjaran lon wuwuse
dhenok dhenok Anjasmara
babo sira mêtua
sêbdene Ki Damarsantun
wus padha ingsun apura

wus sinorog punang kunci
kori binuka sing jaba
kyana patih sabdanya lon
babo wis padha mêtua
aywa sumêlang driya
Sang Dyah Anjasmara matur
rama kawula tan arsa

yèn paduka datan apti
angambil mantu priyôngga
mring kakangmas sang wiranom
sarta ingkang lulus rila
rama ing awak mara
dhaup lawan sang binagus
satriya ing Paluhômba

yèn tan arsa anyanggupi
kula rama datan arsa
mêdal saking kunjarane
ing gêsang tumêkèng pêjah
narima ing kunjara
dadosa dhêg amun-amun
tan grantês raosing driya

puluh-puluh ngong labuhi
rama jêr kawula trêsna
mring mantu paduka radèn
angling sang rêkyana patya
ing tyas kadya sinêndhal
iya babo putraningsun
sira Ki Damarsêsôngka

têtêp ing salakirabi
arinira Anjasmara
kasraha mring sira radèn
suka lila ing sakarsa
sajroning madyapada
ing ariloka dèn rawuh
atas dadi kramanira

matur nuwun radyan mantri
kapundhi kalingga murda
ing sih paduka wiyose
umatur Sang Anjasmara
inggih punika rama
nguni ing mangke ngong suwun
dadosa kang jatukrama

sudarma arum kang dêling
dhenok dhenok Anjasmara
wis mêtua sira anggèr
babo lawan lakinira
aja akèh rinasa
dèn narima ing Suksma Gung
ing pangrèh tan pilih marga

sêbdane sira ki mantri
aran uwis kalampahan
sira ingsun mantu dhewe
apikrama padha kadang
kang nalar wus kaliwat
ywa rumôngsa pinrih dudu
borong apa Hyang Pratingkah

tur kuwasa apa mami
darma kinarya jalaran
pan wus untungira dhewe
umatur Radyan Sêsôngka
sadèrèng sasampunnya
tan mawi grantês salugut
wus atas Hyang Suksmanôngsa

Sêbdapalon tumut angling
ki putih-putih ing jaba
ing jro lir wêdêlan wutoh
abangêr biru amangkak
jujur masin kang manah
jaile anurut wulu
elinge yèn ana karya

sêdinane tansah lali
anggêlar budi sêngara
kalingan dening kamuktèn
basane sêbarang karya
atas ing dewa mulya
tan ana jawata nguthuh
amrih rusake manungsa

tanbuh drubiksa momori
ngampung marang kajuwatan
sumiya-siya tibane
upama karsaning dewa
anggawe lara mulya
sêpi sing pamrih tumuwuh
tan kêcakra dening purwa

rèh paduka sang apatih
kêcina ing solah netya
nênggih sadina-dinane
rahadyan pinrih tan arja
saya kalunta-lunta
awit saking sang pukulun
gêlar karya pêpanasan

nguni dènnya amrih sisip
pitambuh ing kautaman
kya patih duk myarsèng linge
Sêbdapalon ngundhamana
merang namur wêdaka
Nayagenggong cêlak-cêluk
wuwuse sarya karuna

kya patih uculna mami
bok sampun kaliwat-liwat
anganiaya maring wong
lali têmên marang sanak
sagêgêm sajumputan
sun uga sêntananipun
bok sampun sawênang-wênang

tur sêjatine wong urip
gêdhe cilik nora beda
kang beda mung dêrajate
dêrajat iku nugraha
sinilih dening dewa
kinèn amarna ing pandum
nyantosani karaharjan

angrèh jumênêng lan puji
Hyang Suksmana ingkangmulya
jatine tan ngraosake
patikbra rêkyana patya
ing purwa ana apa
saiki apa tinêmu
basakna wong Majalêngka

gunane bisa mimiti
apolah panggawe ala
tur uga pinurba dhewe
wêkasan sèndhèn ing dewa
lah iku basa apa
ampungane wong kêlurung
sasolah darma kewala

darmane wong darbe kapti
nututi nalar kaliwat
pêsambatan ing dewane
ing nguni saking paduka
wong bêcik pinrih ala
amêmirang tanpa nganggur
siya-siya ing sêsama

têmbene sun amiyarsi
kaponakane priyôngga
kinèn ngariti kudane
tur sinungan arit timah
iku dèn aritêna
gulune wong Majalangu
sayêkti môngsa têdhasa

kya patih merang kêpati
kathah kêrasa ing manah
gya lumêbèng kunjarane
lawan ingkang pramèswara
sang kalih èsmu waspa
mangrêpa nor Damarsantun
miwah Rêtna Anjasmara

wus samya kinanthi mijil
luwar saking ing kunjaran
atanapi parêpate
apan sampun linuwaran
ni enya lan ni êmban
samya linuwaran sampun
suka sagung kang tumingal

ya ta ing dalêm wus prapti
wus samya tata pinarak
kyana patih lan garwane
dyan mantri lan Anjasmara
lir mimi lan mintuna
kaya tan bênggang sarambut
singa dulu lênglêng brôngta

tan liyan kang dèn tingali
anjomblong cèthi pawongan
kumêdhèp tismak netrane
yèn nuju Sang Anjasmara
pagut liring lan raka
èsmu mèsêm gêtir juruh
aprana datan kawêdhar

yayah rena sang apatih
rukun rumakêt mrih trêsna
sumrasah ing sabda sumèh
riwusnya tata amucang
rêkyana patih nabda
mring atmajèng sang binagus
lah ta kaki wruhanira

yèn ing mangko karsa mami
iya ing benjang paseban
sun gawa seba siranggèr
kinarya sarating aprang
radyan matur wotsêkar
ing sakarsa sang pukulun
kawula datan lênggana

Anjasmara awotsari
matur ing rama mangrêpa
sarat punapa jatine
dene ta amilih nama
Radyan Damarsêsôngka
kyana patih sabdanya rum
tanbuh karsaning sang nata

manawa ingadu jurit
kêlawan Si Menakjingga
Anjasmara arum ture
sakêlangkung kaniaya
yèn radyan linurugna
dene wong papa kaswayun
tan darbe bala satunggal

durung wirya durung mukti
wusana tumêkèng tiwas
rama kadospundi ingong
tan wurung abela pêjah
ulun tan sagêd pisah
Radyan Sêsôngka sumambung
radèn ayu dèn pêrcaya

borong punapa ing gusti
sakarsa sampun lênggana
mokal pinriha tiwase
atas kawulaning raja
sagung wong Majalêngka
lumaku lawan pituduh
sumarah ing Hyang Suksmana

angandika sang apatih
dhenok bênêr lakinira
dèn pêrcaya ing dewane
sarya dèn mèstudèng driya
ing sakarsaning nata
ing samobah mosiknya wus
winawrat lawan utama

tinimbang saking ing budi
dènnya mrih mulyaning wadya
borong apa ing karsane
maha Sang Prabu Wanodya
kinarilan ing dewa
pinujwa ing bumi kasub
sinotya ing nungswa Jawa

aja lênggana ing kapti
babo babo putraningwang
prakara kakangmu anggèr
matur Sang Dyah Anjasmara
pantêse mantu tuwan
wusana kêna ing apus
pinaekan ingkang gêlar

jêr sagung wong Majapait
tan wontên rêmên satunggal
mring mantu paduka radèn
tanapi punika kakang
sêjatine tan rêmbag
radyan lan kawula dhaup
mila tan eca ing manah

nguswa jaja sang apatih
sabdanira angrarêpa
dhenok ywa akèh rinaos
Si Kumitir Layangseta
kapurba ing manira
ingsun tingalana masku
dèn angandêl ing Hyang Suksma

Anjasmara matur aris
inggih sumôngga ing karsa
nanging ta panuwun ingong
rama ingkang tulus mana
asih mring Dyan Sêsôngka
sarya aksama dèn agung
ngawruhi ing punggung mudha

kawula titip sayêkti
rama ing mantu paduka
ywa ngantos risak manahe
pintên-pintên darbe atma
mantu putraning uwa
tur dhaup padha sadulur
pêthuk ati golong manah

èsmu mèsêm radyan mantri
sinuduk liringe netya
kyana patih sabdanya lon
dhenok dhenok Anjasmara
ywa pindho gawe nyawa
dèn pêrcaya marang ingsun
bèn amêngko lan ing kuna

dene saikine nini
iya Si Damarsêsôngka
dhasar putraningsun dhewe
kapindho dadi kramanta
babo pirang prakara
yèn tan sun priha rahayu
sukur-sukur putraningwang

anaa ingsun aubi
mukti anèng Majalêngka
sinihana ing dewane
ingsun wus tuwuk wibawa
tan liwat namung sira
sun pêpinta ing Suksma Gung
ing satêmbe ngakirira

kênaa ingsun ngèngèri
ing sasanak-sanakira
babo namung sira anggèr
ing timur têkèng diwasa
sun kudang-kudang nyawa
dadia pangungsèn agung
jinurungna ing jawata

matur nuwun sang lir sari
radyan manganorkên raga
kya patih arum dêlinge
lah ta dhenok Anjasmara
babo sira kundura
sarimbit lawan lakimu
dèn eca ing manahira

sang dyah lan radyan minantri
wus lèngsèr saking ing ngarsa
akarya brangtaning tumon
kundur dhatêng dalêmira
ing made kubon sêkar
samarga sang dyah sinambut
pratistha anèng êmbanan

gantya kawuwusa malih
Radyan Arya Menak Koncar
kêlangkung sangêt gêrahe
tan ana jampi tumama
tansah mujung nèng tilam
lamun kêraos ing dalu
kadya tan mênangi siyang

yèn siyang tan têkèng ratri
sing sangêting punang gêrah
tan lyan kang ingamèkake
namung sang atmajèng Tuban
Dyan Buntaran Watangan
wus katur ing ratu ayu
Menak Koncar nandhang gêrah

ing dalu Sang Banowati
lan putra Rêtna Sêkatya
kinèn tuwi mring kuwone
myang Sêpêtmadu Wilaja
ya ta sang pramèswara
lan kang putra sang lir santun
mênggêp anitih jêmpana

singgahannya Ambarangin
miyos dhatêng Katubanan
datan kawarna lampahe
sêmana Dyan Menak Koncar
tan pêgat tinangisan
ing arinya kalihipun
miwah garwa roning kamal

Radyan Buntaran Watangan
nèng dagan pan èsmu tangis
pratuwin Ki Gathul Dêmang
apêtêng rasaning ati
kêsaru ingkang prapti
Banowati lan sang ing rum
Sang Dyah Rêtna Sêkatya
têdhak ing natar lumaris
Dyah Kalpikaningsih lan Kalpikawatya

mêthuk anèng pêlataran
myang pra garwa para gundhik
Radyan Buntaran Watangan
tan kenging pisah dyan mantri
tan lyan sinambat ing sih
namung ari kalihipun
gêpah sang pramèswara
miwah Dyah Rêtna Sêkati
amêrpêki ing Dyan Arya Menak Koncar

laju minggah ing papêrman
pramèswara Banowati
winanti winawang-wawang
winungu rahadyan mantri
Menak Koncar sun prapti
lan rinta Sêkati rawuh
dingarèn putraningwang
têka apês nandhang sakit
Menak Koncar dangu dènnya pinêtêkan

tan mosik datan subawa
nglayung ujwalanya kèksi
napasira pêgat-pêgat
winungu-wungu tan mosik
ya ta sang pramèswari
saya ketang trêsnanipun
andrês mijil kang waspa
pra garwa sangsaya nangis
Dyah Sêkati ngandika mring Dyan Buntaran

ri mas iki lara apa
kangmas arya kang suwadi
dene ta kaliwat-liwat
sangête kang punang sakit
Dyan Buntaran wotsari
ing nguni saunduripun
sowan saking paglaran
witing kraos ingkang sakit
ulun matur sabdane wus timur mila

darbe sakit sur aprana
 sring arsa miyatani
nanging ingkang kina-kina
datan kadya sapuni-
-buh mêntas jurit
tuwuk kambon biring busur
dhapur gêrah kunduran
sang dyah sru angrês kang galih
myarsèng sabda sêkala mijil kang waspa

dyan arya awas tumingal
duk ngliring sang mindha Ratih
ing manah kadya sinêndhal
lir mati sajroning urip
ya ta sang pramèswari
radyan sinurywan ing sangku
sarya winungu wantya
Menak Koncar nora mosik
Dyah Kalpikaningsih Dyah Kalpikawatya

tandya minggah ing papêrman
ingkang raka dèn sungkêmi
sêsambate kawlasarsa
kangmas arya aja lalis
ingsun tan bisa kari
kakang aku mèlu lampus
dyah kalih èsmu waspa
Buntaran Watangan sami
mulat sang dyah sambate angrèndèng manah

saya tan kêna tinambak
saksana anulya mijil
dyan kalih sinambat ing tyas
tan lyan Sang Kalpikawati
miwah Kalpikaningsih
wong ayu aja amuwun
yèn balut tingalira
sapa baya kang nêmpuhi
Dyah Sêkati tansah nungkêmi dyan arya

saklangkung marwata suta
Dyan Menak Koncar ing galih
alon dènira alihan
sarya dhèhèmira ririh
sarêng wêntis gumuling
lêrês tibèng pangkyanipun
Sang Dyah Rêtna Sêkatya
gêpah dènnya anginggati
gya tumurun sang dyah saking pêsareyan

pamurcitènging wardaya
 sakna si wong asakit
panglilire mambu manah
sumê-i wêntis
winêngkang saya mipit
maras-marase tyas ingsun
rusak dagangan ingwang
yèn wudhu sapa tinagih
tanpa aji sisane si yuyu kangkang

èsmu angrawati tingal
nanging tansah mandêng liring
gêthing trêsna awor maras
pangunandikaning galih
nora amêsajani
liyêping netra gumagus
ujare kapidhara
sasolahe ngêtut liring
sun bênggangi dene ta nora alihan

nanging sun rasa ing manah
yèn yêktia ingkang sakit
wusanane têkèng pêjah
sun kelangan kadang yêkti
sang dyah gya minggah malih
agêpah pan èsmu tambuh
sarya alêlendhotan
ing Sang Dyah Kalpikawati
maju mundur ing manah kabyatan trêsna

dyan arya suka ing manah
ningali sang mindha Ratih
miyat sinamun ing netya
pangudasmaraning galih
lawe panyandhêt wajik
yayi rada kêna ngapus
parikan gênthong sabrang
ruci têmên wong akuning
sun têtêdha tulusa asih wong brôngta

yèn sinawang warna dika
sajagad tan ana tandhing
èsême asor Supraba
yèn ngandika kadya Ratih
lêlakone wong kuning
Yanghyang Wilutama nurun
nonah rata  Tuban
ayam irêng mubal putih
mung ayune nadya- k pralaya

kêlabang sinandhung muncar
buro-sa janmi
baya rêna sira dewa
ing têmbe sun sênggarani
bok aja nganggo wadi
mring kadange brôngta wuyung
senthe jurang ngayangan
kang dêgan sampun cumukil
pindho mêngko kajarah dening wanodya

palwa gung kaisèn toya
kukus gunung sun wastani
kinapakna ingsun mirah
labête kèrêm wong kuning
pun kakang èstu lalis
yèn tan gêpok singgol masku
aja rasa-rumôngsa
atêtinjo wong asakit
radyan arya ing manah datan sêrônta

aja ewuha ing tindak
sarta ywa ajrih mring bibi
kaya rinangkul-rangkula
sêkala tumêkèng rêsmi
alon nglilir dyan mantri
apan èsmu pungun-pungun
mulat ing renasmara
sêdya têdhak sing jinêmrik
kadya sata kêna pilis solahira

rêngih-rêngih minta mucang
ing rayi Kalpikawati
sarya ngrangkul api ora
mèh kliru ing Dyah Sêkati
sang rêtna anginggati
têdhak saking jinêmarum
Dyan Arya Menak Koncar
ngadhuh ngêsês sambat mati
têrantanan gya tumrun sing pasareyan

ya ta risang pramèswara
kê- dènnya rakêt sih
ing putra Dyan Menak Koncar
wus tata  sami
Sang Dyah Rêtna Sêkati
anèng keringnya kang ibu
-lpikawatya
Kalpikaningsih jagèni
ing rakantalênggah ambukuh nèng ngarsa

kang winangwang amung Sang Dyah
Sêkati rinungrum galih
mas mirahe wong Lumajang
kang akarya lara brangti
benjang punapa gusti
angsung jampi wong kêlurung
pun kakang sida edan
kêlamèn tan têkèng rêsmi
mung anune gawe anu wong abrôngta

tambak gung kang sinalaran
bara-bara kusuma di
anggalih mring Menak Koncar
kang duwe rasaning ati
tawon gung tala siti
suwadine nora katur
kadang saking wanodya
nora dipe wong akuning
sun wêtara ing galih sampun uninga

bakung bang awoh pandhoga
sampun ganas wong ajait
duka dhumatêng pun kakang
kêpithing kang sabèng sabin
rakanta wong abênthing
kêdah-kêdah kapiluyu
angabdi ngèstupada
cêcawu kang nusuh siti
kawulane baya dinalih punapa

supe nèng ngarsaning rena
lathine pating kajuwit
Radyan Arya Menak Koncar
tan lyan sinêmbramèng liring
namung Sang Dyah Sêkati
kabêlêt ing manah wuyung
mèsêm sinamur mulat
ngêsês-ngêsês nganan ngèri
pungun-pungun gêrahnya kinarya-karya

ri sampunnya angrarêpa
matur sowan awotsari
minta-minta pangaksama
ing rena Sang Banowati
radyan atmajèng Tubin
sumiwèng wus praptèng ngayun
dyan tiga mèstudeya
ing i-pramèswari
radyan arya tambuh solah liringira

sandi lungiding ujwala
noragyèng sumiwèng ngarsi
lan radyan atmajèng Tuban
rêna kapirênan ing sih
dyan arya sinung aglis
gantyan ing rena agupuh
tinampan tandya mucang
lurah pawongan kêkalih
langkung dènnya awlas mring Dyan Menak Koncar

Ni Sêpêtmadu Wilaja
prana dènnya nuksmèng liring
ing radyan têtiga pisan
solah bawanira sami
dyan arya jungkar angin
liringe sinêdyèng kayun
namung mring Dyah Sêkatya
tan môntra wong lagya sakit
langkung bingar jwala lir sêkar sêtaman

dene Rahadyan Watangan
Buntaran kilating liring
tan kênyanan ing lyan mulat
nanging ta amiyatani
dhatêng Kalpikawati
Kalpikaningsih sang ing rum
samya sawang-sinawang
colong-cinolong ing liring
lamun pagut sarêng tumungkul ing jôngga

sang dyah Sang Rêtna Sêkatya
nora nglêgewa ing kapti
kêna gêlaring wong brôngta
kang sangêt mangluh dènnya gring
dene kang para rabi
miwah ing gêgundhikipun
kamitênggêngên mulat
mring Sang Dyah Rêtna Sêkati
iki si wong ratune ayu utama

ratune ing luwês raras
pêsaja ratune kuning
ratu-ratuning ja-
ratune wong mikat ing sih
ratune wong jukining
ratune wong gandhang ruruh
ratune kawiragan
tuhu ratuning pawèstri
mindha brôngta lêlaga inggaring driya

panjang rinênggyèng ing papan
kang sugun-sinugun ing sih
dyan arya sampun waluywa
sêmana Sang Banowati
kundur malêbèng puri
lan putranira sang ing rum
pra garwa ing Lumajang
sêbdene kang para sêlir
samya dhèrèk malêbêt ing dhatulaya

tanapi wong Trunalanang
kawan dasa anjajari
asikêp paris myang pêdhang
siyaga rakiting jurit
Radyan Buntaran tuwin
Watangan dhèrèk ing pungkur
kandhêg ing srimangantya
datan kawarna ing ratri
kawuwusa ing enjing angguladrawa

kawuwusa Radyan Damarsasi
wus dumugi dènnya pawor raras
nèng kubon sêkar sang anom
lan kusumaning ayu
Anjasmara sang liring sari
biyada kêpatihan
wus kapadhan lulut
tangèh rinêngga ing têmbang
adu sêmu padha kêrasa ing kapti
duk pista tuwan jendral

nênggih lawan kang para ratpêni
anyanggêmi ingkang prajangjian
miwah ing kauntungane
Sêbdapalon kêlangkung
na-
pênuh punya makanan
ika 
kuwih kung wi-



mirah kuning
jumrut magari widuri banyak
intên barleyan tajuge
mêspir krêstal supênuh
tradhak harga mêsthika lagi
samua musthika dha
lêbih kaya sunggu
sampe trak kliyatan orang
gaspêr kancing giwang pênding intên murni
myang nyamat isi salak

lagi uwang brapa-brapa pêthi
kêton rupiyah tradhak kêrjanya
agrisnya sumur têmpate
pêsmat wang perak pênuh
dirham dinar-dinar slebari
wang merah tradhak guna
lêbih kaya sunggu
têlampu dhibuwang saja
kurang têmpat kantor gudhang lêbih isi
dhuwite wingka rolas

duk sêmana rahadyan minantri
ri sêdhêngnya dènnyarsa sumewa
lumiring ing sudarmane
mênggêp busana luhur
lir piturun saking swarga di
sangsaya embah-embah
warnanya binagus
kadya ta purnama wulan
nglela wênês ujwala minuni sari
adining kajuwatan

Anjasmara tansah migêning sih
gandhang canggèh gandrêsira kungas
saya rêbut gon manise
èsêmira binarung
liring kadya intên hèr manik
kakung tansah winangwang
wangwang gê-
jae bang ing kêpatihan
gêrah 


ngajam 

tan wurung ingong lampus
panu biru sun tohi pati
layar gêbang kakangmas
wong arangkung-rangkung
bisa têmên dudut manah
wong asigit pasangkara sun wêstani
graitanên wak mara

kathah ingkang rinasa ing galih
Sang Dyah Ayu Rêtna Anjasmara
aningali ing kakunge
kuwatir nèng dêlanggung
bok ingiwat mondrèng dêdungik
bêbakul sambiwara
wêlanjar ing ênu
jinanji winantya-wantya
kangmas aja salah karya anèng margi
manawa kêna salam

mêngko kangmas sira yèn anangkil
aja suwe-suwe nèng paseban
lamun kanginan baguse
sudaa bobot suku
sapa baya ingkang ngilèni
dewa ing suralaya
môngsa na kang sanggup
sun wangêni têlung êjam
nèng paseban yèn wus tita nora prapti
sun susul sira kakang

mangrêp winor Radyan Damarsasi
mèsêm ngaras binarung ing sabda
nahing anggèr mirah ingong
kang asih marang kakung
gusti sampun mawi ginalih
dasihe pun Sêsôngka
tan maro mêrtêlu
nyipta lyan kang saking dika
ulun nangkil nora dangu tandya prapti
ketang kang sawang rêtna

sang dyah mèsêm sarya nambang liring
sêsawangan kêpranan ing sabda
ing kakung Sang Jayèngsinom
sang dyah wuwusira rum
gagêthingan ingsun kêpati
priya basa mring garwa
tur kaprênah sêpuh
bê-manira
ingkang nuksmèng pada sa ingkang wotsari
lir nyèthi dewa mulya

têka isin arsa sun marèni
gungan tênaga mring sira kangmas
dandanan wus saradane
apuranên wong bagus
pawongane dhoso mring laki
kurang mangranupada
sabda kumalungkung
marma tuwanku kewala
dipun agung pamêngku aksama kang sih
cèthine punggung mudha

radyan mèsêm angaras panêpi
sang dyah sinambut munggèng ing pangkyan
liniling-liling dêlinge
nah anggèr mirah ingsun
wus kêpatuh gusti kang abdi
nate angabdya pada
tur dasih satuhu
ing mangke karsa andika
aywa kantos rasa rumôngsa ing kapti
kasuwun sih andika

sapa baya gusti wong akuning
ingkang wigya angruwat tyas brôngta
sing papa cintraka wite
sumêngkèng ing aluhur
pamrêsing byat sinuksmèng gusti
mirah wong awibawa
pinujwèng môntra nrus
dene ing hyang padyabrata
mèstutèng rèh ing sang kumaraning sari
sarining dyah triloka

kalokèng rat samendraning bumi
titahing Hyang kasmayaning raras
sinih winong susene
lyan sih paduka masku
paja-paja panjrah trus sumrih
winangkara sung rimang
embah sang lir juruh
adoh elok rumantara
ruma- dyèng kyat Maospait
nêngèng sang sari rêtna

wêntaring guywa prana mamrês sih
mangras winangun jyala kagagas
sang dyah lir rinontok tyase
imbah-imbah mangun kung
pujwaning kang widrawa kèksi
Kusuma Anjasmara
supragyèng mrih tyas rum
ruming rèh sinidi brôngta
karoron sihira risang marswèng rêsmi
sumyarjwèng lam-lam deya

riwusnya marna ingkang lulut sih
ya ta ing mangke rêkyana patya
sowan ing pôncanitine
sêbdene sang binagus
kering ing sang rama sumiwi
samarga-marga gumrah
dene wong dêdulu
kagyat mulat ing rahadyan
jêg kumêlip nèng alam dunya durung wrin
ing warna sang lir Parta

tuwa anom miwah gêdhe cilik
ebat umung jêjêl arantaban
èbêg marga gung pênuh wong
tinarka dewa tumrun
datan lingên ucaping janmi
ri sêdhêngnya kawarna
sang narendraning rum
mênggêp miyos siniwaka
ingkang munggèng sitinggil binatur adi
sang kêpraboning nata

pirang-pirang rêsmining naya di
manuhara ruming pêrnadyèng rat
kungas kapêrbawèng katong
èbêk paglaran pênuh
busana bra makilat thathit
teja maya sumirat
makênyar sumuluh
lir samodra rob bêlabar
wadyabala sadaya ing Maospait
sumewa gara gumrah

tita gupita jiwit-jiniwit
mulat-mawulat jêjêl mawa glar
panjême dra-môndra andhèr
orêg kagyat mawa gyut
beda saban-saban gung dasih
singêring tara sumrah
drês warna-warnèng rum
swara rum amalad-malad
inggar-inggar sêsumuke kang nagari
karya pangaribawa

kyana patih ngandika wus prapti
ngabyantara lir konjêm ing kisma
myang Seta Kumitir Radèn
Rôngga Minangsraya wus
Arya Simping Menak Giyanti
tuwin atmajèng Tuban
andhèr marikêlu
tanapi Dyan Menak Koncar
atap aglar pra niyaka ing ngarsa ji
dhêdhêp tanpa subawa

Prabu Rara angandika aris
mring apatya kayaparan bapa
ing nguni parintah ingong
sira ingsun pituduh
ngupaya wong ran Damarsasi
apa saèstu panggya
atanapi luput
paran ta ing mangko bapa
umatura payo marang jênêng mami
risang rêkyana patya

gêtêring tyas saklangkung dènnya jrih
aturira gusti kasinggihan
pun Damarwulan wiyose
atma kawula mantu
abdi dhusun anyar duk prapti
lakinya Anjasmara
ing mangke sang prabu
sumaos ing pagêlaran
sri wanodya duk myarsa turnya kya patih
kumênyut raosing tyas

maya-maya widra- ngun sih
mantya kisma kasrang radityama
katri môngsa têmahane
siniram ing udan rum
rumêsêp sih nugrahan jati
winayah wahyuning rat
manikmaya tumrun
nguni marna titahing Hyang
kang pinujwa môntra nagri Maospait
dumadak lumêksana

sumuking tyas angêmu mêmanis
manisira kungas ing ujwala
maha sang murtining sinom
alon andikanya rum
bapa patih mantunira glis
lah mara timbalana
kang ran Damarsantun
kya patih matur sandika
saha sêmbah ngliring Dyan Seta Kumitir
sang kalih sigra mêsat

curiganya datansah pinipit
tingkah wiraga winulat yanghyang
mênjangan kêtawan radèn
kampuh sinandhung-sandhung
kôncanira nêrampad siti
tumrun sing sitibêntar
sangsaya gumagus
nora pati yèn bagusa
mung bêsuse gawe ojat ing sasami
dadya sêkaring praja

cingak sagung wadya kang anangkil
kagyat mulat satumrunnya radyan
Seta Kumitir cahyane
lir sêkar esthanipun
pan nêdhêngnya kang wora-wari
gawok sapasewakan
dyan kalih prapta wus
ngarsane Dyan Damarwulan
andhawuhkên kang timbalan Prabu Dèwi
sêndhu ing netya sabda

Dyan Sêsôngka wus kering dyan kalih
darmi tangrèh ing susela krama
marwata suta ing tyase
ngrasuk pamruh ngaluhur
nanging tingal kinuswèng lungid
lênglênging Hyang Wisesa
surasèng driya nrus
niscaya sêca-sumêca
cahywanyanduk kongas ngêdusi sêkalir
ri rasa solah netya

pêrpat kalih maras ingkang ati
yèn mênawa gustine pinatyan
sing kya patih panggawene
wantu wrangkaning ratu
misesani ing Majapait
binapa ing narendra
kêdhahar kang atur
danguning kêpalang driya
dènira mrih pêjah gêsange dyan mantri
tan lyan sing budya arda

pinaekan sinangkan ing niti
tata tumrap wisesaning raja
sinuduk lan purwakane
mila maras kêlangkung
sagunging wong kang samya nangkil
ing cipta warna-warna
mring Dyan Damarsantun
nêngna gupitaning manah
Dyan Sêsôngka ing ngabyantara wus prapti
lir Parta mangun brôngta

tan lyan sami sagung ingkang nangkil
jalu èstri ajomblong sadaya
cêngêng lênglêng wurcitane
myang sagunging para rum
kang angayap sumewa sami
supe nèng ngarsa nata
akathah liripun
wênèh gigal busananya
tan karasa jamang sampur dèn waoni
astanya tibèng prênah

wênèh banyak dhalang sawunggaling
wêntus lawan kang arda walika
kaca mas ngumbar liringe
kêpilih malah ngungun
pra bêdhaya samya abrangti
manggung anggung kasmaran
marang sang binagus
miwah radyan ayu patya
Rarasati dangu ngêtutakên liring
lir Sang Hyang Partasmara

ketanging tyas suselaning èstri
malu lumyat winaon ing tingal
lyan sing pênyolong liringe
nahan kang samya wuyung
ya ta risang narendra putri
rêtna sasotyaning rat
ing Kêncanawungu
sapraptanira Dyan Sôngka
mingkis gubah anglela gumawang kèksi
lir piturun sing swarga

tumaleram gumêbyar rêsmyadi
asor èrêm sarining kang wulan
manon ing rat kucêm kabèh
sunar hyang arka kusut
surêmira dening cahya di
kadya ngalapna jiwa
sagunging tumuwuh
gêtêr konjêm singa mulat
lir pinêcat yuswanya kang nêngèng liring
tan wênang ngujung tingal

lyan ta saking Radyan Damarsasi
sêkala pagut liringing tingal
lir panjang putra tumibèng
ing sumaywona rêmpu
mawut ing tyasira sang kalih
anglir tanpa jamuga
Radyan Damarsantun
sinamun ruming ujwala
nora paja-paja kawêntar ingèksi
tan kênyanan lyan mulat

sakêdhèp netra kêpranan ing sih
wus tumangkêb samir tundha sapta
Prabu Rara lênglêng tyase
sinujwèng myat pinrês kung
pasrangkara sasmita lungit
lungiding kasuselan
ma- murtining rum
sirna kamanusanira
panuksmèng tyas sang  Damarsasi
èstu Hyang Tanpauna

pi- mêling
pujwa môntra èstuning jawata
pitungswarga kênyatane
hyang kara-kara linud
cahya mulya nuring dewadi
rênggèng asmara brôngta
ing Sang Damarsantun
sêkarêng madya padyèng rat
nir susiptya niscayèng suralaya di
wijiling nugra limpad

ketang brangtanira Prabu Dèwi
duk kênyarira non
duk ingalus pinurwèng titise
Sang Hyang Kumajaya lawan Ratih
ing hyang dewa luwih
ngarcamanik tumrun

kilang drawa campur rasa jati
sêjatine tumon
nora samar pawikaraning rèh
bawa pangaribawa kirtya di
mrih susela brangti
brangtane wong agung

sinakarèng winaragya dening
Maha Hyang Suksmanon
tinitahkên sang kumara rèjèng
angrênggani kraton Maospait
ya Sang Tanpauni
Ratih mêlokipun

sinujwèng rat iya Dèwi Ratih
ya sang prabu sinom
nguni tumawang nêngèng langite
lamya tanpa ngumyat kang radyèksi
ing nalika prapti
Hyang Asmara tumrun

nora môntra kawêntar ing liring
sinamur ing pasmon
wimbuh sinung ing sabda wêntare
-lih wadya ing Samaospait
wruh pasmoning osik
sasmitaning alus

alusira kang winrat ing jisim
-an Suksmanon
sir kasmaya punika dununge
pêr-kering
bale pare warni
panglindhunganipun

gya tinampan ing Hyang Dewaruci
kang ngrasuk sêkaron
wadhag alus iku pênyampure
basa ing tyas wignya nampik milih
punika kang dadi
pangruhuning laku

kang minôngka pamolahing jisim
Ruci brôngta kaot
lir kumudhi palwa ing isthane
kang linakyan obahing jismani
uripnya saking sih-
ira jawata gung

mila marna sabda kang piningit
aywa kumêlojok
sampun ngantya ngupama pamane
tanpa rupa-rupa kang sêjati
jatine pamuji
mring sih pujinipun

pan ing mangke nugraha kang prapti
mring sang prabu sinom
saha para dewa pêrmanane
polahing rèh nagri Maospait
rinênggèng panglupi
linimpad kang têmbung

Dyan Sêsôngka dangu munggèng ngarsi
tansah mangrêpa nor
tan ingucap dyan panuksmèng tyase
mring sang maha pustakaning rêsmi
rêkyana apatih
prih  kêlangkung

ginagap ing driya tan andugi
karsanira katong
Ra- Kumitir kalihe
graitanya nata ing dyah runtik
 sah yètnèng wè-
kyat sarèng mapangguh

| 


wong luwih
lawan ngong tumuwuh

durung mulat titahing dewadi
kadya sang wiranom
ratuning wong patut satuhune
angluhuri bagus lawan sigit
mendaha wus mukti
ki raka wong patut

pasêmone mantêp ing pakardi
kêdhik ing wiraos
solahnya lus netya sêbda sumèh
sun tatêdha Suksmana kang luwih
asiha mring mami
sun anggêp sadulur

Menak Koncar anjomblong ningali
tansah gawok-gawok
sun wêtara wong iki pambêke
lana ing tyas tur awani mati
cacade mung siji
kurang ototipun

tangèh têdhasa mring Menak Anjing
sêmune aleloh
sun dhèwèki mung pakulitane
lêmbut lumêr pantêse wong iki
kalis dening wêsi
sambêtane lulut

mendahane sadulure èstri
pantêse amoblong
baya nora kaworan ayune
dhasar ayu kêcampuran kuning
gêlêm ingsun dadi
punakawanipun

kinêluha abo sapi
tan lênggana ingong
sok si dhasar wêruhêna 
nucup wong ayu lumêr jakining
i- ngupami
dar- dulur

| 


mbali
mring Ni Sêpêtmadu

lan Wilaja ingutus gya mijil
wus tundhuk sêkaron
lan Dyan Sôngka ni lurah dhawuhe
radyan katimbalan Prabu Dèwi
radyan tiyang pundi
ing pinangkanipun

lawan sintên ingkang ayayogi
lan malih sang anom
pintên yuswa paduka rahadèn
Dyan Sêsôngka aturnya ngrêpa sih
ulun tiyang saking
dhusun purwanipun

Paluhômba dene kang yayogi
Maudara kang wong
kang wus mukswa kawula wiyose
pan ingêmong dene sang ayogi
Musthimaya nênggih
kasêbut bêbuyut

ing Paluhômba ingkang palinggih
dene yuswaningong
apan sampun sêlawe warsane
tandya mêsat pawongan kêkalih
aturnya wus titis
ing sang murtining rum

Prabu Rara angandika manis
èsêmira winor
yayi Rarasati wêtarane
wus sapira yuswanira yayi
sang dyah awotsari
aturnyèsmu wuyung

yuswèng ulun kalih dasa warsi
andikaning katong
yayi kace- bae
ingsun apan wus patlikur warsi
nêmbah Rarasati
èsêmnya sinamun

sakêlangkung sumêdhot kang ga-
 dewaning sinom
adu sêmu kêcandhak liringe
 wi Rarasati
sinamun ing lungid
sayagêtir juruh

sunarnya wor dinusan mêmanis
akarya wirangrong
tandya jêngkar sang murtining rajèng
ginarêbêg sagunging pra sari
lir pujwan rêtna di
kundur angêdhatun

Adipati Lugêndèr wus mijil
sakancanira lon
magêlaran atata lênggahe
kang makubêng pênuh kang anangkil
lir manungsung wangsit
esthane wadya gung

sidhêm tanpa subawa gung dasih
tanbuh garjitèng wong
mung Dyan Sôngka tinutkên liringe
mênggah-mênggah tyasnya sang apatih
ningali dyan mantri
kang tinutuh-tutuh

nora wurung akarya pakardi
satêmah rêrêmpon
ajur samya sêdulur wêkase
runjang lan rowang dènnya rêbut sih
bramatya tan sipi
tanbuh dhawahipun

migut-migut sinamun ing liring
ing sasolah sagok
myang Dyan Seta Kumitir sabdane
jajanya brit lir mawulat agni
dinulu dyan kalih
lir nuduka gapruk

Dyan Sêsôngka wus angudanèni
ing sasolah pasmon
langkung dènnya ngênorkên ragane
nging jroning tyas 
 Suksmadi
sumarah ing ratu

kawuwusa malih 
kang kundur ngêdhaton
kandhêg anèng gapura tindake
 wiryan rêngganing puri
pura raras rêsmi
lir kaswarga-

myat ing rênggèng pêrdôngga sri sumrik
panjrah puspitangrok
wijah-wijah jahning maya nglude
minangkara rêsêp mêndanyan sri
lênglêng kalêngkaning
lêngês mara ngungrum

sêmaningrat ketang karongron sih
duk kaswargyèng sinom
angrênggani ing Cakrakêmbange
rikala Hyang Kumajaya Ratih
maembah kang brangti
ing sang karya wuyung

duk mangiwa saliring ningali
sang murtining sinom
pustakane pandhan surat age
pinêthik tandya sinuksmèng galih
sinrat sastra sandi
linimpat kang têmbung

pilih janma ingkang ngudanèni
sandine wèh wirong
sinrat dene kênaka lungide
gya sinungkên mring pawongan kalih
satêdhaknya saking
dhêdhampar sang ing rum

sarya tindak tan kacakrèng lungid
titising sastrèng ron
wus katampèn sang nata pasmone
gêpah Sêpêtmadu Wilaja glis
mring paglaran mijil
saksana tu-

ing Dyan Sôngka kang nèng pôncaniti
bukuh mangrêpa nor
gya dhumawuh timbalane rajèng
wus tan  stakèng ron sandi
sinuksmèng ing galih
bêbukaning têmbung

tmaa sang narendra putri
sinujwèng Suksmanon
 rèh ing pra jawatane
kinamulèn sagung widadari
 kinarsan dadi
lêlakon kaswayun

dhumawuh ingRadyan Damarsasi
wiyose sang katong
kapêtêngan ing praja rêntênge
ing rèh Menakjingga kyat ing jurit
môndrasura sêkti
tan lawan ing pupuh

pantês lamun Radyan Damarsasi
ngêntasi palugon
wignya mocok murda digung rajèng
tan lyan yogya pinintang sraya di
mung Dyan Damarsasi
kang sih ing kaswayun

cacadira sang narendra putri
gêgampang punang wong
dene durung sinungan kamuktèn
sinangsrayan mapag ing ajurit
yèn ta wus amukti
tan kuciwèng sêmu

ing satêmah ginubêl pakardi
rèh sang prabu sinom
tanpa yayah rena myang kadange
èsthining tyas kawrat ing sastra di
titi punang tulis
sang anom tyas ngungun

sêkala kadya sinêndhal
ing driya rahadyan mantri
kurang winalês ing pêjah
mêmanisnya Prabu Dèwi
galihnya cilik wukir
kungas netyarjwa sumuluh
gêpah mangsuli sabda
ing lurah pawongan kalih
 nata -na ing karsa

Ni Sêpêtmadu Wilaja
wus mêsat lumêbèng puri
orêg sagung kang sumewa
pita-ginupita sami
nyana-nyana mawarni
warna-warna bicakipun
 rêkyana patya
sumung-sumung wêdana brit
ngadêg bubar ya ta sama- aluwaran

gora rèh kagiri gumrah
sagung wong ngali
marga gung lir binusanan
kadya sulung mêdal enjing
mulat-mawulat asri
pôntha pêpanthan supênuh
datan lyan kang ingucap
namung Radyan Damarsasi
sugun-sugun kaya wong takon pawarta

ya ta ingkang kawuwusa
sang dyah kang tinilar nangkil
Kusuma Yu Anjasmara
datansah angarsi-arsi
ing kakungnya dyan mantri
poyang-payingan tyas gandrung
sang dyah kabyatan trêsna
gandrung-gandrung angsung brangti
roning kacang anglayung dangu tan panggya

buron arum kinunjara
maras-marase kang ati
alaki wong kadi Parta
yèn ta dèn limang sukoni
atal sangit ing ardi
mendah baya wirang ingsun
pantês sun têkèng pêjah
lawe ingkang jinum kêrti
yèn rawuha mêngko kangmas sun rêrêngga

baita kaisèn toya
cêpaka rinujit miring
bubrahe ati manira
kèrêm dene wong asigit
parikan wohing dami
parikudu ingsun susul
wadung Cina pangeran
kinapakna awak mami
pêtis manis jêr dika dadi pocapan

kêrangehan munggèng têgal
wong bagus sun anti-anti
kang gêbang binêsut mudha
apêgêl rasaning ati
dene kêpati-pati
seba- nglangut-langut
sang dyah arsa anggantyan
tansah binuwa ingambil
mung kakunge tan lyan sinambat ing brôngta

sabdane mring babu enya
pagene ta wong asigit
suwe têmên nora prapta
nganggo apa wong abênthing
maras-marasing ati
manawa mati kêsandhung
sirna kabur kanginan
kodanan udan pawèstri
padha ilang angur sanak bapa biyang

sêjagad môngsa na memba
kaya dika wong abênthing
oliha ing bênthingira
ujar kari sarya wingwing
akèha wong kang wingwing
ujar kari rangkung-rangkung
padhang rangkung-rangkunga
ujar kari marakati
mrakatia ing manah môngsa sênênga

sapa kang kandhêk kampiran
angganggu mring wong asigit
mawuh angrong pêrsanakan
kinraha buta sakêthi
pinaraga gêgêring
sinambêra gêlap sèwu
wanodya kang sikara
linuda ing mutah ngising
wong abagus poma aja salah karya

ni êmban matur wotsêkar
raka paduka dyan mantri
adangu anèng paseban
tinimbalan Prabu Dèwi
mêlang-mêlang ing ati
mênawi tinuju kayun
pinundhut dadya krama
sinangkan sing solah niti
sabdaning dyah yaiku maras ngong biyang

poyang-payingan ing manah
Anjasmara èsmu kingkin
sêksana Radyan Sêsôngka
wus rawuh dènira nangkil
duk katingal  wijil
sang dyah tyasira kumêpyur
gya mêthuk kapang-kapang
gêdrah-gêdrah angsung brangti
gupuh-gupuh rahadyan maoni kunca

gapyuk saksana ingêmban
sarya ngaras kang panêpi
samarga awirandhungan
wangwang-winangwang ing liring
rêbut gon kang mêmanis
sang kalih tuhu abaud
nêdhêng kang pêpasihan
lir mintuna lawan mimi
sang dyah lajêng binêkta ing pêsareyan

supe dhahar lawan nendra
mung kasmarannya kang kèsthi
tansah anèng pagulingan
tan ketang karya duk nangkil
mulêng ngêsmarèng rêsmi
mantya wartikèng mangun kung
kungas marjènging tilam
srangkaranya mantrês ing sih
arum-arum ing sadpada nuksmèng sêkar

nutug dènnya pôncakara
pêrmain tikswara lungid
lungide sinawung brôngta
brangtane amigênani
migêna pamujwan sih
sihira tuwan kumêndur
gupêrnur rat Indiyah
anèng laut môndra rêsmi
pênuh raras manonah ing kêpatihan

wus jinarwa kang suwadya
sapangrèh duk kala nangkil
katitisan sandi sastra
tumrap pustakèng ngron rêsmi
sinransraya ing jurit
ing maha kumaraning rum
mapag Sri Menakjingga
kyating suramôndra sêkti
têguh timbul prawira ing adilaga

Rêtna Dèwi Anjasmara
ing manah brangtan akingkin
wuyang-wuyungan ing cipta
ajrih maras awor asih
jrinya mring Prabu Dèwi
dene gêntining dewa gung
mulya trus mutêr ing rat
sapituduh dèn lakoni
nora wênang mindakèng karsaning raja

maras-marase kang manah
manawa tan bangkat kardi
sêpi saking kira-kira
dudu lawan sirèng tandhing
yèn têmah têkèng pati
gawe rôndha tanpa nganggur
sihira wus kanyatan
kumanthil kulunging ati
wusananya sang dyah amônca udrasa

mingsêk-mingsêk anèng pangkyan
tansah jinum sabda manis
sinangkan sing nitikrama
tinruskên kasmaya jati
kasampurnaning urip
inguripan Hyang Suksma Gung
pangrèh sulanging titah
tata anggêp anèng bumi
binarung sih ruming sabda mangla-êla

lingsir dalu wancinira
rikala apamit jurit
radyan baud ing sranggara
rèrèh kang ingarih-arih
kamantyan sang sudèwi
asmara tôntra pinrês kung
tandya kêpati nendra
wus sinarèkkên aririh
kinrangulon sang dyah dening asta kanan

imbah sri nata ingatap
manggung winangwang kang liring
kadya murca kinêdhèpna
paja-paja mangkat jurit
trênyuh kabyatan ing sih
ing sanèkara kaetung
Radyan Damarsêsôngka
lir pêjah sajroning urip
aningali sang dyah kang sawang purnama

radyan mangunus kang asta
sinangkanan saking kêdhik
manut sêlanirèng napas
sinamur duk mungah-mangih
yanghyang bê-di
sinêdhêng ngêrbasèng santun
yèn kalanira sang dyah
èsmu sêsêg napasnya glis
radyan mantri ngêndhoni tanpa subawa

kunus panariking asta
mangu mangêntyas gung brangti
brangti mulat ing wêdana
asor hyang purnamasasi
waja gumyur kasilir
kungas tejane ngênguwung
sêngkang hèrnawa muncar
lir lintang sayuta ngalih
rêbut raras goyang-goyang kapêrmanan

kaya angalapna jiwa
kusuma kang lagya guling
gêtir madu pinasthika
rêm-rêm sata ngramyang sumrik
sangsaya rêbut manis
anèng jroning tilam santun
Radyan Damarsêsôngka
lumèngsèr sing jinêmwangi
singêb kokih sang dyah katrang prêmbayunnya

manglela maya gumêbyar
Dyan Sôngka jêngêr kêpati
anglês sarya ngusap jaja
èsmu mênggah sambat mati
wus tumrun sing jimêmrik
mawang ing garwa mangungun
gilang-gilang winulat
sang dyah kêpati aguling
radyan mantri kang manah kadya kang maca

malih minggah ing paprêman
sang dyah rêtna ingarasi
cinêcêp-cêcêp lathinya
napasing dyah dèn sarêngi
ingêdêd mangrit-irit
tinarik pamiyosipun
tumrun mring wonga-wonga
nuksmèng madyaning panêpi
môngsa borong kang ahli tilawat Kuran

têjuwit lan mukalapah
bilahonahira minging
sang dyah sampun siningêban
sarya ingmêk-êmêk ririh
dèn apit ing gêguling
asta ingastan masak rum
sêkar suwun ingalap
kinarya jimating jurit
malah mandar dadya têguh kayuwanan

mêne sêkarêng ing solah
pangrèhing pamujwaning sih
dyan tumêdhak sing paprêman
satindak gya mawang liring
samir èsmu kawingkis
katon mêlok sang lir santun
sang kakung trênyuh ing tyas
gêgubah winangun aglis
wus tinangkêb datanpa nolih ing wuntat

riwusnya ngrasuk busana
Dyan Sêsôngka tandya sowan apatih
lan parêpatnya wus pangguh
laju ing lampahira
de warnanên ki adipati pinuju
sêdalu pinrak lan putra
Seta lan Layang Kumitir

anèng ing bangsal sineba
gunêm rêmbag gusthi karsaning gusti
pêpucukan nyinèng sêmu
sêmu mring Damarwulan
kadya ingosikkên Sukmana Kang Agung
pituduh bathara mulya
mring Maha Sang Prabu Dèwi

mangraoskên ingêring rat
wahyuning rat pratingkahe praja di
tuwin budayaning laku
kêlakohaning titah
sinung murah dene Yyang Bathara Luhur
wênang ihtiyar ing lampah
nyalangi durunging pêsthi

mila tansah rêrêmbagan
kyana patih lan putranira kalih
Dyan Layang Kumitir matur
dhatêng yayah dipatya
Damarwulan prayogi cinidrèng dalu
sampun ngantos manjang wirang
yèn lami saya angsal sih

saya jêmbar kang daulat
kuncara nrus ngait wong Maospait
awrat iritnya ingapus
mujar Dyan Layangseta
yayi aja laku cidra amrih lampus
abot pradataning lampah
kuwat pira nalar siji

kalah lan nalar sajagad
pujining kang ngudi dursilèng juti
tan wun sing bahya pinangguh
satêmah kawêdakan
rama mujar paran rekanira kulup
Dyan Seta matur wotsêkar
yèn sêmbada lawan budi

yogi angakên narendra
sinangkan sing pangrèh kang adu manis
manis kang pamicara lus
nêbihi kira-kira
winisayèng kartaning buwana samun
sêmonira tan kênyanan
nyanane angrèh ngarjani

lunturing tyas lumêksana
gunging urip tan wontên amrih sisip
mulyaning sinêdyèng kayun
tan wrin yèn pringga pasang
sêsingate andaka -mah tinanduk
linaba suselaning rat
tan susah dadya pakardi

ing rèh kasiku ing tingkah
sinaidan isining bumi langit
ratu lumuntur kang bêndu
agampil winoran byat
ginosongan ing bêbudèn sêtya tuhu
yèn wus tiwas tyasing raja
gugur kagubêl ing sisip

saha kang balakuswala
saprajanya tumindak lawan kingkin
kang kas nalar kang rahayu
ruwêd pamujwa arda
Damarwulan môngsa dadosa têlingus
pêjah kêsandhung ing rata
ngestrenan kêlawan niti

amanggut rêkyana patya
wacana rum sabdanira aririh
luwih bênêr sira kulup
cacade wus kaslêpak
nging wong mayang môngsa kewuhana laku
wus katêkêm ngastaningwang
lêlakone Damarsasi

radyan kalih saya nyêlak
lênggahira ngadhêkês tyas mèstuti
kyana patih sabdanipun
pating kranthuk alamat
lan putranya pasmon kewala asamun
gutuk kidul lor kêpranan
liwat pinaliwat lungid

tandya na abdi manêmbah
matur lamun Dyan Sôngkyarsa sumiwi
katrinya ing manah jumbul
sinamur wus ngandikan
nanging pamojarnya tan kandhêk kang wuwus
sasolahira tan owah
sanetya kinardi-kardi

gêrgête yèn kalamarna
Sang Sindura duk campuh ing ajurit
manise yèn kala muwus
prange Dipati Tuban
èsêmira yèn marna para tumênggung
pra dipati myang pra menak
kang samya kanisthan jurit

gêtun-gêtune ing netya
duk manabda risaking Maospait
Dyan Damarwulan wus rawuh
agêpah ingancaran
kinèn lênggah lan putra kalih wus gêmbul
ambukuh kêpara wuntat
ya ta Dyan Seta Kumitir

tan pêgat matur wotsêkar
sêrikutan ingambil kang mêmanis
kang prapta dangu tan dinuk
ing tingal saha sabda
tungkul dènnya anggumunakên kang atur
mring sudarmanira radyan
luwês kang têmbung patitis

ya ta sang rêkyana patya
sawusira nimbangi putra kalih
nabda mring Dyan Damarsantun
wartanya ing pakarya
Dyan Sêsôngka tandya umangsah wotsantun
ngaturakên sandi sastra
kang tumrap ing ron tinampin

wus sinuksma ing sang patya
kang nawala tandya sinungkên malih
nabda paran sira kulup
mungguh wêkasing karsa
nêmbah matur Dyan Sôngka panyiptèng ulun
nadyan dhumatêng ing pêjah
kawula èstu mèstuti

lumampah mring Prabalingga
sumêngkèng rèh pangawak braja jurit
lan Sri Menakjingga digung
tan lyan ulun pêpinta
mung pangèstu paduka ingkang sinugun
manggut kya patih ngandika
iya bênêr sira kaki

borong apa karsèng nata
sapituduh kudu dèn lêksanani
balik angkatira kulup
mapag mring Menakjingga
nêmbah matur sira Radyan Damarsantun
inggih lajêng sapunika
manggut kya patih dènnya ngling

dèn eling sing wêling radyan
garwanira apa wus têpung kapti
dyan matur paduka sunu
dahat tan suka mangsah
mila ulun sowan mring paduka dalu
Anjasmara sangêt mothah
ngong limpe inggih duk guling

sing jrih kawula ing nata
myang ing tuwan kang sung nugraha ing sih
garwa kêtilap jinêmrum
patyèsmu mèsêm nabda
luwih bênêr babo mangkata dèn gupuh
sasat karsaning jawata
barang parintahing gusti

Dyan Seta ewa ing manah
mingêr mucang èsêmnya nocog galih
cumêri mèncêpa idu
Kumitir panas mulat
liringira mêrkitik kacinèng sêmu
adhoso ingkang pangucap
ki raka mangkata aglis

poma dipun angsal karya
dèn kêpocok Menakjingga ing jurit
Dyan Sôngka ngrêpa tan muwus
kya patih ngatag mangkat
nêmbah majêng dyan mantri manuksmèng suku
sawusnya lèngsèr gya mentar
lan parêpatira kalih

amarêngi padhang wulan
kara lumrang trênggana mawur asri
srining mêmanon mangungun
sumilak ngêmu brôngta
ing sang kadi Parta asmara mring pupuh
samarga sinêmangkara
mring sagung jawata kang sih

nirbaya tanpa wikara
tan lyan ingkang kaciptèng kasmaya di
mung sandining sastra wèh rum
wirama proma manras
rumasuk sih sutijèng kara sinawung
lam-lam brôngta kawurywan tyas
karêspatèn tikswèng lungid

tan ingucap kang nrang marga
ginupita malih gitaning patih
Seta Kumitir wus rêmbug
rêmbug kang môntra mulya
glaring aran brajatrustha tyasing gupuh
lêlandhêping namung tingal
anggêp ungguh aksama sih

byar raina surya muncar
Anjasmara pinojaran sruwadi
sang dyah aniba tan emut
sêmang ing driya mamang
byat trêsna sihing kakung tinilar dalu
kuwur sumawur ing manah
sapanglilirnya kaswasih

sêsambat awor karuna
wayang-wuyung marasira kêpati
pawongan pating bilulung
tan wruh ing purwakanya
mawurahan gustine sinambat muwus
tintrim wong sakêpatihan
sasaran miyarsèng tangis

gêpah Rêtna Anjasmara
malbèng pura marsèng byantaranya ji
mangèstupada kaswayun
sêsampur kuleweran
môncadrasa asambat-sambat mring kakung
Prabu Kênya angrês mulat
tansah angecani galih

sasabdanya gêtir kilang
awusana tandya parintah aglis
mring apatih wus dhumawuh
kinèn ambantu lampah-
ira Radyan Sêsôngka sadhiya pupuh
gêpah wus samya pininta
dêdamêl ing Maospait

pararya myang para menak
pra tumênggung dêmang rôngga ngabèi
myang balakuswa wus daud
mangrob mangarab-arab
têngara ngrok gurnita têtêg makêtug
winantêr winantya budhal
kadi alun nêmpuh wukir

kang dadya tindhihing lampah
sira Radyan Seta Layang Kumitir
wadya kapatihan magut
pênuh datanpa wilang
pra dipati môncanagara sadarum
wong pasisir lèr bêlabar
kadya jalanidi ngalih

malih ingkang winursita
Dyan Sêsôngka sinrang lampahira glis
tan kontap kang samya nusul
dêdamêl Majalêngka
kandhêg anèng ing Daha kabrokan mungsuh
barise wong Bêlambangan
Katbuta Kotbuta Patih

myang sagunge para menak
para dhaèng miranti tata jurit
baris aglar opyak mungsuh
kadya dhawuhan bêdhah
gênggêng muntab kadya gunung alêlaku
swarèng rok panjriting liman
kadya udan sinêmèni

ganjur maganjur mangrêmpak
braja kilat makilat-kilat thathit
byuh bayu bajra magêntur
gêntur gêntêr sauran
tanjrak bajra parkatha lir sèwu gêntur
baris kulon lawan wetan
tan ana sêdya gumingsir

