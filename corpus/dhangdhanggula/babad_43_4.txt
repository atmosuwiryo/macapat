tatatita samana wus lami
dènira sami abôndayuda
risidhèn dahat susahe
bantunê dèrèng rawuh
suratira apan wus lami
kang marang Batawiyah
paran sababipun
kongsi lami dèrèng prapta
sêlak rusak ing Ngayogya bosah-basih
barandhal saya ngrêbda

sampun angsal tigang dasa ari
sabên dina tansah bôndayuda
Kumpêni kasor yudane
wong Madura tan rawuh
kang bantoni dhatêng Mantawis
ping kalih susahira
nagara mèh suwung
kathah kang sami miruda
atanapi Kumpêni kurangan bukti
sangking tan ana pangan

rangsumira binegal ing margi
sangking kulon wetan binegalan
risidhèn singkêl driyane
kunêng gantya winuwus
ing Silarong ingkang winarni
Pangran Dipanagara
ragi atêkabur
limut wangsiting Hyang Suksma
wus pinasthi takdirollah datan gingsir
tan owah sangking tapa

ing Silarong wus kathah sujanmi
arjanira wus kadi nagara
wong têluk gili praptane
rantaban kadi sêmut
wawêlutan praptanya sami
Kêdhu Pajang Mantaram
Majabadheran wus
samapta kapraboning prang
arsa marêk mring Silarong angguyupi
ing karsèng narpatmaja

dene tanah Bagêlèn puniki
anguyuni kabupatènira
Tumênggung Rêksaprajane
lawan atmajanipun
Jasudarga dadya sesulih
lan malih Ranudirja
kang namatumênggung
Ki Anggong Pringgadigdaya
Jadimêja rendhetan Ranarêjèki
Pangran Suryakusuma

Baglèn Winangun Ngrema pan sami
têluk dhatèng Silarong sadaya
Kêdhu Kulonpraga kabèh
sadaya sampun suyud
mring Pangeran Dipanagari
lajêng ambucal surat
pasisir sadarum
kinèn sami madêg kraman
tanah wetan Madiun Panolan tuwin
Jipang Kalangbrèt Ngrawa

Surabaya Sidayu lan Tubin
Garobogan lawan ing Sêsela
Nglasêm Ngrêmbang Juwanane
Garêsik datan kantun
sadayane kawrat tulis
Jêpara myang ing Dêmak
Kêndhal Kaliwungu
ing Batang tanapi Têgal
ing pasisir tanapi môncanagari
kinèn sami ngaraman

ya ta Pangeran Dipanagari
maksih jroning Wawu tinêngrêran
mantri gati matur rajèng
pan arsa madêg ratu
ing Kulawu Rêjêp marêngi
kasiku dening Allah
durung mangsanipun
kasêsa madêg narendra
pan anggege angundhuh durung winanci
satêmah anêmpuh byat

dening nguni pan sampun winilis
wirayate yèn umadêg nata
sangking windu pamêndhête
dumadakan kasusu
windu wadon jumênêng aji
puniku datan kêna
yèn wong madêg ratu
angangge windu wanodya
têmah apês jayane dhasar wus takdir
Pangran Dipanagara

tan winênang umadêg narpati
ngratagama anèng tanah Jawa
têmêne durung mangsane
pindho wadon puniku
ing lambange Kulawu Alip
Alip Langkir punika
iku windu jalu
ananging kala samana
madêg nata juluk Sultan Abdul kamit
nuju windu wanodya

sangking adrêng Ki Maja ngaturi
Pangran Dipanagara anggêga
kasupèn nguni wangsite
pan sangking ing Alsabur
wus dilalah pasthi tan gingsir
dumadya wurung bakal
cêcaloning ratu
ing batin takdiring Allah
wus kapathok ing lokilmakpul tan kêni
mungguh lakoning jalma

ing laire mung kurang sathithik
têka dadak anêrak larangan
pan durung tutug mangsane
jêng pangeran kalimput
turing janma kèh kang angabdi
katutuh rêmbagira
Kyai Kyai Maja wau
pangeran madêga sultan
kasaidan dening santana bupati
pra alim myang ulama

aturipun Ki Maja angudi
yèn pangeran dèrèng madêg sultan
datan apsah ing kukume
tuwin wilayahipun
tan sampurna kagungan idin
samubarang wilayah
tan sampurna iku
ningkah kakim na liyanya
lamun dèrèng madeg sultan datan wajib
paring idi mring wadya

kerut wadya pangeran nuruti
wus jinunjung dêning pra punggawa
Sultan Ngabdul Kamit make
Herucakra Kabirul
Mêngkubuwana Senapati
Ngalaga Sabilullah
kalipahurasul
lullah mandhirèng Mantaram
ing sagunging ngulama myang para alim
ngèstrèni ngadêgira

pra santana utawi bupati
mantri rôngga ngabèi lan dêmang
tuwin para wira kabèh
apan sami jumurung
yèn Pangeran Dipanagari
samangke madeg sultan
sêbuting jejuluk
Kangjêng Sultan Herucakra
Ngabdul Kamit Sayidin Ngabdurahmani
silih kalipatullah

wus kasusra ing satanah Jawi
madêg nata nguyuni Mantaram
Abdul Kamit bisikane
ya ta Silarong wau
saya wuwuh arjaning nagri
suka dasih sadaya
sukuring Hyang Agung
kunêng gantya winursita
suratira risidhèn praptèng Batawi
tur priksa ing Ngayugya

mangkya Pangeran Dipanagari
pan andaga dhumatêng narendra
tanapi dhatêng guprêmèn
anèng Silarong kumpul
ing Mantaram wus rame jurit
mangkin karoban mêngsah
barandhal saya gung
mila yèn parêng ing karsa
inggih nyuwun bêbantu wadya Kumpêni
Nyayugya tan kawawa

palêsthaning dènya nupiksani
surat Risidhèn Ngayugyakarta
guprênur jendral nulya ge
jendral panggèn tinuduh
mayor papat kulnèlnya kalih
tanapi kaptin lutnan
suldhadhu nêmatus
lajêng anumpak baita
tan winarna ing marga praptèng Samawis
lajêng masanggrahan

lamènira wontên ing Samawis
tuwan jendral dènya masanggrahan
sadasa dintên lamine
saksana bidhal laju
lampahira lêrêp ing margi
gancanging ing carita
Ngayugya wus rawuh
loji agêng masanggrahan
dalu pista pêpak sagunging upêsir
miwah para pangeran

rame gumrah acara Walandi
para priyantun Jawa tan wikan
risdhèn kalangkung bingare
tuwin Danurja iku
wus angrasa kalamun dadi
dènya angomandaka
dènya ngadu-adu
myang Pangeran Pakualam
dahat suka dèn ta gung ingkang bantoni
sagung para bupatya

pêpak sami ajaga nèng loji
samya ngrasa lamun darbe gêsang
lan bakal warêg wêtênge
marmane sami cakut
dènya jaga angaladèni
Radyan Sindunagara
Mangundipurèku
Tumênggung Purwadipura
lan Tumênggung Resanagri Kartanagri
Tumênggung Jawinata

wus samapta gêgaman tawis
jendral panggendung nganti praptanya
bantu sangking Madurane
wus lami suratipun
lan ngantosi bantunya malih
Sang Prabu Surakarta
dèrèng wontên rawuh
mila dèrèng magut yuda
mring Silarong kalamun wus prapta sami
Madura Surakarta

Kunêng Surakarta kang winarni
sri bupati duk nampèni surat
sangking guprênur jendrale
sungkawèng sang aprabu
sri bupati laju nimbali
para putra santana
anèm miwah sêpuh
lan nindya gung sakancanya
wus sewaka anèng pagêlaran sami
punggawa pêpak aglar

manindya nung Rahadèn Dipati
Sasradiningrat kasub sudibya
putus ing agal alite
tan kewran ing pakewuh
dènya amrih arjaning nagri
pantês binasanan wa
mring kangjêng sang prabu
tyas arja ngasturi ngambar
tanpa rêngat budyarja têbih ing melik
apindha wiku dibya

tan kuciwa yèn ngadoni jurit
datan susah karoban ing lawan
tan suka kalong mungsuhe
ayêm santosèng tangguh
pantês dadya ugêr prajadi
jroning praja ngalela
ingêmong sakayun
tan wontên kang sinung rêngat
maharja yu linulutan ing sujanmi
sumimpang ing kanistha

asih trêsna wadyaji gung alit
monging nata gung ingkang prabawa
patih amungkasi gawe
suwara agêng arum
sêmbadane slira mantêsi
agêng gagah birawa
dadya pantêsipun
kuwunge mancur lir surya
amadhangi saidêring nungsa Jawi
sêdhih yèn ngambah nistha

wus sumewa rahadèn dipati
tinimbalan malêbêt mring pura
tumamèng ngarsa sang rajèng
manganjali mabukuh
muka kadi konjêm ing siti
sang nata angandika
paran ing rêmbugmu
ingsun nampani mustaka
têka kaki guprênur jendral Batawi
minta urunan wadya

baris Salarong arsa ginitik
manindya nung kèndêl tri pandurat
wasana alon ature
dhuh gusti sang aprabu
lêpat ulun sumanggèng gusti
konjuka ing pada sang
yèn parêng pukulun
utawi kaparingana
sawatawis sang nata duk amiyarsi
kèngis duka narendra

angandika malih sri bupati
kaya paran mungsuh utamanya
kang dadya aturmu kuwe
Paman Dipanagrèku
datan ngambah ing praja mami
prasasat sun kabawah
mring Kumpêni iku
manindya nung duk miyarsa
dhawuh nata ragi kèngis ing rêruntik
mangastuti turira

dhuh gustiku Dipaningrat Jawi
marmèng amba umatur mangkana
sêdyamba èstu yêktine
rumaksèng praja prabu
sampun ngantos katampan wèsthi
upami wontên baya
sayêktine ulun
sarêng lan praja narendra
rêmpak-rêmpu pun bapa yêkti nglabuhi
ing karsa padukendra

marmèng ulun umatur sang aji
utawine aparing turunan
punika sampun ngadate
sagunging para rawuh
pundi ingkang ngrisak nagari
ginêbag ratu kathah
kaping kalihipun
Jêng Sinuhun ing Mantaram
Sultan Agung kang sumare Imagiri
dhawuhakên timbalan

sintên madêg nata nungswa Jawi
ingkang dèn mong marang ing Walônda
têtêp gêmah raharjane
luhur karatonipun
pan Walandi nèng tanah Jawi
sumêdya karya arja
adiling kaprabun
Pangeran Dipanagara
manah santri tan sagêd jumênêng aji
wontên ing nungswa Jawa

budi santri rupak ing pangmanggih
sanès lawan ambêking narendra
kadi samodra jêmbare
sagung ingkang umangsuk
yèkti kamot pan kirang isi
nistha madya utama
sadaya amêngku
santri mung nistha kewala
madyotama sadaya sami siningkir
Pangran Dipanagara

salokanipun punika gusti
lir wong begal èstri dhatêng pasar
langkung sêpele kang pinrèh
ewa makatên ulun
pan sumôngga karsèng dewaji
amba cumadhong karsa
ing kangjêng sang prabu
kawula darmi lumampah
pêjah gêsang abdi dalêm anglampahi
ayahan padukendra

tan gumingsir siyang pantaratri
sri bupati dupi amiyarsa
radèn dipati ature
suka ngandika arum
sapa patut lumakyèng kardi
kya patih tur sumôngga
ing karsa sang prabu
santana ingkang dinuta
nata nabda ya bapa ing karsa mami
kang dadya têtunggul prang

rama kangjêng pangeran ngabèi
lawan rama Pangeran Purbaya
Arya Mantaram katrine
ngirid prajurit ingsun
lan urunan para bupati
bapa sira mêtua
dhawuhkên agupuh
nêmbah apatih gya mêdal
praptèng jawi obah ingkang sami nangkil
tata malih lênggah

dhinawuhkên timbalan narpati
kangjêng pangran ngabèi kalawan
Kangjêng Pangran Purbayane
Pangran Arya Mantarum
dhawuh dalêm sri narapati
tinuduh abantu prang
mring prajèng Mantarum
ngirit prawira jro lawan
urunane sagunging para bupati
sarêng lawan Walônda

tuwin prajurit Madura gusti
dhawuh dalêm nuntên samaptaa
bidhalipun benjing êmbèn
sandika pangran têlu
tandya bibar kang sami nangkil
laju lênggah pandhapa
risang manindya nung
matah punggawa samapta
wus sampurna warnanên pangran katri
rawuh ing dalêmira

lajêng sami samaptèng ajurit
mêpak abdi tanapi santana
sampun mirantos inggawe
ya ta gantya winuwus
wadyabala Madura prapti
laju dêdunung samya
anèng ing loji gung
kathah prajurit Madura
pangerane lima kang dadya pangirit
kang arsa natas nyawa

putranira Sultan Madura kang catur
mantunira kang satunggil
dene ta jêjulukipun
Pangran Cakradiningrat ri
Pangran Suryaningrat kang nom

Pangran Suryaningaprang arinirèku
Pangeran Majanagari
Pangran Natamadurèku
mantune sultan puniki
prawira bagus maksih nom

panjinipun kang sami dados pangayun
nama Panji Jayèngsari
Panji Kayakusumèku
Jayèngmaya katri panji
Singasari bagus anom

lawan Panji Mêrtakusuma puniku
Sang Natakusuma Panji
Wangsèngdana malihipun
Bratakusuma apanji
Suranata Wirèngkewoh

Panji Kartaasmara myang kusumèku
Mangkukusuma apanji
de mantri pangarsanipun
wolung dasa sura sêkti
Gajahwulung prawiranom

Jasudira kalawan pun Macanwulung
Macanbarong Lêmbugêndhing
Sêtrasena Lêmbusantun
Prangbakat ingkang pangarsi
saking Sumênêp kacriyos

têtindhihe kêkalih nama Tumênggung
Mangkudiningrat sawiji
Jadiningrat kalihipun
mantri lit datan kawilis
prajurite tan kacriyos

mung ginunggung Sumênêp Madura iku
gangsal èwu kang prajurit
kunêng samana ing dalu
santana samaptèng puri
dhèrèk sang nata wus rawoh

anèng loji bupati lan manindya nung
andrawina jroning loji
Madura Sumênêp ngumpul
Sampang ing Balega nunggil
lawan Kumpêni wus awor

sri bupati ngurmati karsa nglurug
drawina salin-sumalin
minuman mawantu-wantu
sinambi agunêm pikir
dènirarsa andon pupoh

ing sagunging para manggala kang ngumpul
gunêm masalahing jurit
prayogane yèn umagut
ngayuda ingkang ginusthi
pangluruge mring Silarong

pukul tiga kondur dalêm sang aprabu
ing wingking sawega sami
ondhang badhe bidhal dalu
wadya Madura ngèbêki
ing nglurung swara gumuroh

jêng pangeran katri sumiwèng kadhatun
Pangran Madura umiring
tanapi para tumênggung
panji mantri myang ngabèi
sami sumiwi sang katong

lan Sumênêp Balega Sampang tumuntur
wus ngujung budhalan sami
sadaya sinung pangèstu
ing kangjêng sri narapati
praptaning jawi gya bodhol

pra manggala anindhihi barisipun
Madura amênganjuri
Sumênêp ingkang sumambung
sinundhulan ing Kumpêni
lan Mangkunagara awor

wuri wadya Kasunanan kang sumambung
têtunggul pangeran katri
dèn ayap mantri tumênggung
wadya gung kadya jaladri
busana pating pancorot
kabunaran myang pradônggapati mancur
surêm sunaring Hyang Rawi
kêlabing kôndha bul-umbul
bandera rontèk kasilir
dene kang maruta alon


kadya obar-abir asri yèn kadulu
kawuryan sangking atêbih
lir pendah prawata santun
mêgaring payung lir paksi
garudha nêdhêng rêraton


têtabuhan mawarna umyang gumuruh
lir bandera kataman ngin
bêkèring turôngga barung
wus lêpas lampahing baris
nèng Dlanggu saratri ngaso


enjing budhal Paramban sampun rawuh
amung lêrêp salatri
enjing bidhal tri gumuruh
laladan Ngayugya nagri
desa pinggir ratan kothong


panti agêng alit samya suwung samun
samya ngili dhatêng wukir
barandhal rusuh dharusul
anjêjarah bêboyongi
ing Jênu lampahnya rawoh


anglangkungi Canagaran lajêng Tugu
kèbêkan ngajêng loji
Pangran Surakarta têlu
Pangran Madura utawi
tumênggung panji nom-anom


para mantri marang ing loji sadarum
lan jendral panggèn wus panggih
kulnèl saupêsiripun
Risdhèn Sêmisar

manggihi
dènira ngurmati dhokoh


Danurêja sakancane pra tumênggung
dahat sêsugun utawi
Pangran Pakualam mau
dahat dènya angurmati
suka kalangkung ing batos


kangjêng Tuwan Sêmisar sampun dhêdhawuh
Danurja manindya mantri
ngaturi pondhokan sagung
para manggala kang prapti
tandya manindya nung gupoh


kumaruwuk marentahi pra tumênggung
amatah kang badhe panti
sagunging para wira nung
sadaya wus samya kerit
marang prênahe kang pondhok


wong Madura pondhokane ngalun-alun
pawatangan kang dèn goni
kèbêkan jêjêl supênuh
Kumpêni ngumpul jro loji
Mangkunagaran amondhok


anèng Pakualaman sadaya kumpul
dene jêng pangeran katri

masanggrahan wismèng patih
Danurja manjing kadhaton


tur uninga marang gusti kangjêng ratu
yèn bantu gung sampun prapti
dahat sukane jêng ratu
manindya nung dèn dhawuhi
sunggatane kang mirantos


gya lumèngsèr pikumpulan pra tumênggung
rumanti sunggata sami
sampun warata sadarum
ya ta jêng pangeran katri
Surakarta prawiranom


lan Pangeran Madura sawadyanipun
myang para manggala sami
Sampang Balega puniku
sadaya umanjing loji
lampahira sampun rawoh


wus atundhuk lan jendral bujana nginum
lêladèn salin-sumalin
aminum mawantu-wantu
sawarnine amêpêki
lawan agunêm pakewoh


karsanira tuwan jendral pinartêlu
lampahe para prajurit
sangking lor pandhawa maju
kang têka kidul ngajoni
têka Bantul sapratêlon


kalih wêlas kalantaka tetak masbun
badhe binaktèng ajurit
sadaya samya biyantu
dènya karya glaring jurit
dene pambagening kolon


Kumpênine sabagean 

 nigang atus
wong Madura binage tri
Surakarta pinartêlu
miwah bala ing Mantawis
pinartêlu cinaruk wor


kunêng ingkang wus dadya ingkang rinêmbug
gantia ingkang winarni
Silarong kang madêg ratu
nama Sultan Ngabdul Kamit
Hèrucakra Sultan Anom


Ngabdurahman pibalani ing Mantarum
sampun amiyarsa warti
bilih mêngsahira rawuh
ingkang bantoni ngajurit
Jendral Panggèn wirèng kewoh


myang Madura Prabu Surakarta bantu
Madura manggalèng baris
pangran lêlima têtunggul
kang catur sultan kang siwi
gangsal mantu prawiranom


Surakarta pangeran tri môngka tunggul
angirit wadya prajurit
kang kalih atmajèng ratu
kangjêng pangeran ngabèi
Pangran Purubaya kang nom


kang kêkalih wus kasusra amisuwur
gêdhêg manggalaning wèsthi
kang satungwlayah ratu
Pangeran Arya Matawis
surèng prang prawira tanggon


prajurit jro samya prawira dibya nung
supênuh Ngayugya nagri
Sultan Ngabdul Kamit dhawuh
angumpulakên prajurit
kinanthi nanggulang mungsoh


Kinanthi
miyos tinangkil sang prabu
Kangjêng Sultan Ngabdul Kamit
pêpak kang para sêntana
myang para putra utawi
bupatyarya rôngga dêmang
ngabèi para prajurit


pêpak kang sumiwi ngayun
tarub rambat jêjêl pipit
pangerane kalih wêlas
putra kang sêpuh pribadi
winisudha pangkatira
nênggih pangeran dipati


ingkang rayi wus jinunjung
pangkatira awêwangi
Pangeran Dipanagara
anunggaksêmi sudarmi
lawan malih wontên putra
sangking nagari Samawis


namane Radèn Mas Sukur
atmajane dyan dipati
dhongkol kang dalêm Trêbaya
jinunjung sinung wêwangi
Pangeran Purwanagara
badhe dados senapati


môngka manggalaning pupuh
nanggulang wadya Kumpêni
Pangeran Dipanagara
para pangeran pangarsi
lan Pangeran Abubakar
Pangran Suryènglaga 

 nangkil


Pangeran Adisuryèku
Pangran Suryakusumèki
Pangran Arya Pakuningrat
Pangran Prangwadana tuwin
Pangran Arya Natapraja
Pangeran Surya Mantawis


Pangran Adiwinatèku
Pangran Silarong utawi
Pangeran Dipakusuma
cakêt sumiwi ing ngarsa
Ki Maja manggalanira
sagunging para ngulami


pangulu sakancanipun
kêtib marbot lawan mudin
nunggal lawan Suranata
ya ta Sultan Ngabdul Kamit
pinarak munggèng amparan
pangandikanira aris


manira aparing wêruh
marang kadang putra mami
miwah kabèh kang sumewa
bakal ana mungsuh prapti
Walônda Jawa Madura
Sumênêp wus padha prapti


ana ing Ngayugya kumpul
paran rêmbugira sami
mungguh gêlaring ngayuda
Pangeran Dipanagari
wotsari alon turira
lamun kaparêng dewaji


benjang têmpuh ing apupuh
gurdaya nêbak gêlaring
kangjêng sultan angandika
paran rêmbugira sami
kadang sun miwah Ki Maja
lawan sagunging bupati


sadaya matur wotsantun
tan sawala anjurungi
aturipun putra tuwan
jêng sultan ngandika malih
yèn mangkono sawegaa
rakit kapraboning jurit


tandya jêngkar sang aprabu
wadya Slarong siyang ratri
sami ajar ing ayuda
pratingkahe aprang sabil
Kyai Maja myang ngulama
ingkang sami anuruti


inggar tyase pra wadya gung
mungguh ing wong aprang sabil
nêmu kamulyaning dunya
nèng ngakerat yêkti manggih
kamulyan kang luwih endah
luput siksa awal akir


lajêng samapta ing pupuh
mriyêm bandangan rinakit
dèn sandhingi mimis obat
miwah wadya kang jagèni
kawarnaa tuwan jendral
kang anèng nagri Mantawis


lawan pra jêng pangran wau
enjing têngara anitir
budhal saha wadyanira
kang dadya cucuking baris
sagunging wadya Madura
prawira Jawa nambungi


sampun binagi 

 martêlu
pangeran ingkang nindhihi
wus binage lor lan wetan
tuwin kidul kang lumaris
gumuruh untabing wadya
mariyême munggèng ngarsi


barungan salomprèt tambur
kêndhang gong bêndhe lan bèri
têtêk pan kadi butula
gênjot bumi gonjang-ganjing
kambah gunging wadyabala
barungan wahana angrik


gumêr gumuruh abarung
swaraning para prajurit
busanane môncawarna
wadya gung datanpa wilis
kadya samodra balabar
ayêm prayitna ing wèsthi


dene prajurit Mantarum
ingkang mungkasi ing wuri
tambur kêmonge gumêrah
wus praptèng jaban nagari
anèng ing dêsa Jaranan
ing Jarakan sami sêpi


dhatêng ing Silarong ngumpul
dêmang lan kenthol prasami
ing Pandhawa namanira
Martayuda lawan malih
inggih dêmang ing Pandhawa
Nyasena ingkang wêwangi


kêkalih sami tinuduh
mring Jêng Sultan Ngabdul Kamit
mêcalang yèn mungsuh prapta
nuli atura upêksi
samana Ki Martayuda
lan Nyasena aningali


dêdamêl kalangkung agung
tandya kalih numpak wajik
turôngga sinabêt mêsat
ing Silarong sampun prapti
jêng sultan nêdhêng sineba
kagyat kang sami anangkil


Dêmang Pringsilan umatur
gagap gugup anggretholi
nanging sultan wus uninga
yèn mungsuh agêng kang prapti
wasana lon angandika
budhala para prajurit


nanggulanga ing prang pupuh
bubar kang sami sumiwi
tan adangu wus samêkta
para putra wus arakit
bala tinata samêkta
ingondhangan wus umijil


sawetaning Bêndha puput
lêt Sêkargênêng utawi
Jaha lawan Suligônda
kanggenan barandhal sami
warnanên para wanita
ing Silarong wus agusis


ngungsi dhatêng Jêngglong ngumpul
kunêng kang lagya lumaris


prajurit kang sangking Yugya
ginêlak lampahing baris
sampun prapta anèng Gamblag
sakulon dhusun abaris


Mariyêm sinumêt sampun
gumludhug lir ruging ardi
barung tambur slomprèt munya
awor suwaraning bêdhil
bêndhe tinitir angangkang
barungan kalawan bèri


palagan pêtêng ngêndhanu
kukusing mariyêm bêdhil
mayor surak lir ampuhan
laju campuh ing ajurit
bêrêg-binêrêg agantya
rok rukêt asilih ungkih


wadya ing Silarong pêngkuh
Kumpêni nrajang mangungkih
ulêng kuwêl ing ngayuda
bulkiya angangseg wani
kinarutug ing sunapan
mariyême anyundhuli


ting jalêgur sungsun timbun
Kumpêni wus akèh mati
wong Silarong kèh kang pêjah
kang tan mati nandhang kanin
katgada kang para putra
mangsah têtulung ing jurit


munggèng kuda musthi lawung
narajang wadya Kumpêni
wong Madura kathah pêjah
tanapi wadya Kumpêni
ingkang gêsang nandhang brana
Wiradirja amangungkih


nanging sayah wit wus dangu
prajurite para siwi
dene kang para pangeran
amangagêm dhêsthar putih
kadi kuntul magut yuda
sarêng umangsah ing jurit


kèhing wadya gangsal atus
datan kurang datan luwih
busanane môncawarna
watangira silih-asih
punika wadya sêliran
mangsah ngadilaga dhikir


tuwan jendral awas dulu
kalamun wadya Kumpêni
linambung sangking ngiringan
tandya angabani baris
kremekare wus amapan
tan ana mungkur sawiji


Pangkur
mangsah campuh ing ngayuda
tinarajang panggah wadya Kumpêni
wadya sasêlir ngêsuk
wong Jawa datan wikan
ing gêlaring Kumpêni lamun prang pupuh
mangrêpak lajêng anunjang
panggah tan nêdya ngunduri


caruk rok ulêng-ulêngan
magênturan mariyêm wanti-wanti
Kumpêni kathah kang lampus
rinukêt yudanira
tan pakolèh

dènira bêdhil akuwur
barise wus kalêbonan
Mas Lurah Masjasta ngungkih


angamuk têguh wantala
datan pasah kinarutuk ing mimis
kèh Kumpêni dèn cis lampus
tuwin wadya Madura
kang katrajang akèh mati mawut kuwur
kapti miyarsa bramantya
pra upsir kinèn ngêbyuki


katgada sarêng umangsah
sarsan kupral têtulung ing ajurit
mas lurah prangnya rinebut
bayinèt lawan pêdhang
sampun pêjah Ki Kasônga ngamuk liwung
lawan dhuwung dhasar niyat
pêjah lan Muhkamad santri


kadi banthèng tawan brana
wong Madura kèlês kathah ngêmasi
Kumpêni kèngsêr prangipun
tata baris lumbungan
para kangjêng pangran Surakarta nuduh
santana lawan punggawa
mangsah têtulung ing jurit


Kangjêng Pangeran Purbaya
lawan raka kangjêng pangeran bèi
ari Jêng Pangran Mantarum
mangsah lan pra santana
prajurit jro katgadèng mangamuk kiwul
wadyabala Surakarta
sura teguh ing ajurit


Dyan Mas Panji Purbatmaja
mangsah kiwul watangira pinusthi
kiyai singkir kumutug
bubar kang tinarajang
ingkang panggah kasulayah akèh lampus
riwut lir banthèng kabranan
ngowak-awik amêmati


tan pasah dening warastra
wong Kumpêni angêdrèl sangking têbih
sisaning pati lumayu
ya ta wadya simpênan
wus samêkta arsa têtulung anglambung
Tumênggung Jayapênawang
sawadya mangsah ing jurit


sangking lèr sawadyanira
tan rêringa surak manapung jurit
Janagara sangking kidul
panggah wong Surakarta
tapung malih kang yuda buru-binuru
prang enjing praptaning asar
barandhal kathah kang mati


tuwan jendral umiyat
wong Kumpêni sayah kèlês ing jurit
tangkêping ngayuda kuwur
tuwin wadya Madura
myang Ngayugya kalindhih kathah kang lampus
tinêngran mundur lon-lonan
wong Silarong ambêg pati


wadya Surakarta mangsah

têtulung prang nanggulang mungsuh sêkti
caruk rok rukêt gumulung
atandhing padha Jawa
wadya Surakarta sami têguh timbul
kang katrajang kasulayah
kadya babadan bung pacing


Jendral Panggèn aparentah
kêstabêle nulungi ing ajurit
mariyême kadi guntur
sangking ing katêbihan
para wira Surakarta wuru riwut
kagolong ulêng-ulêngan
warastra pating carêngkling


gathiking pêdhang lan watang
kadi gêrah wor panjriting kang kanin
mariyêm barandhal rêmuk
wasiyate jêng sultan
wong Silarong kandhah kalindhih sumawur
sasaran sisaning pêjah
tandya Kumpêni ngajoni


ing Silarong sampun bêdhah
sêpên gusis tan ana janma siji
tuwan jêndral mariksa wus
anjajah jroning guwa
sampun suwung tandya ondhang laju mundur
mring praja gantya kocapa
Kangjêng Sultan Ngabdulkamit


kasoring prang minggah ngarga
pan kapisah ing wadya tuwin siwi
manjing wana munggah gunung
anasak murang marga
ting salêbar palayune kang wadya gung
lan sultan kathah kang pisah
mung kêdhik wadya tut wuri


para putranira sultan
mring Silarong saundure Kumpêni
para garwa sampun suwung
ngungsi panggenan liya
ngidul ngilèn lampahe golong akumpul
wus anabrang Kaliroga
wadya sadaya umiring


anèng Jêngglong masanggrahan
kangjêng sultan ngayêmakên panggalih
Kumpêni tan wontên bujung
marmayêm kangjêng sultan
Kyai Maja sadaya wus sami ngumpul
anèng masjid pondhokira
jêjêl ingkang para mukmin


ya ta wau duk samana
Kangjêng Sultan Hèrucakra Dulkamit
ngumpulakên wadyanipun
anèng ing Jêngglong desa
pan sadaya kang wadya wus sami ngumpul
para putra pirêmbagan
lan sagung para bupati


kunêng lagya rêmbagan
kang kocapa sagung wadya Kumpêni
lawan tuwan jendral mundur
praptèng nagri 

 Ngayugya
lajêng sami anèng loji dènya ngumpul
tanapi para pangeran
sadaya pêpêk nèng loji


prajurit amasanggrahan
pra pangeran utawi para upsir
sadaya pangagêng ngumpul
nèng ngloji andrawina
tuwan jendral samana lajêng dhêdhawuh
benjang-enjang badhe bidhal
lan sagung para prajurit
lan sagung para prajurit


dhatêng nagri Surakarta
wong Madura kari tunggu Mantawis
dènya parentah wus rampung
pan lajêng andrawina
kunêng dalu enjingira kang winuwus
sampun samapta sawadya
têngara budhalkên baris


kang kantun tiyang Madura
kang atêngga wontên Ngayugya nagri
tuwan jendral sawadya gung
ginêlar lampahira
lamènira ing marga datan winuwus
praptèng praja Surakarta
laju anjujug ing loji


ratri lajêng andrawina
kanjêng pangran ngabèi lan kang rayi
Jêng Pangeran Prubayèku
Pangran Arya Mantaram
saundure sumiwi kangjêng sang prabu
têdhak ngloji andrawina
nutug kongsi madyèng ratri


bibar dènira drawina
tandya pamit wau pangeran katri
sawuse tabean kondur
rawuh ing dalêmira
manjing tilam laju sare dèrèng cucul
sangking dahat panginumnya
kunêng dalu tan winarni


enjingira kang winarna
sri bupati miyos ing pôncaniti
pêpak punggawa supênuh
manindya nung ing ngarsa
para putra santana sumiwèng ngayun
mung kantun pangeran tiga
kang mêntas rawuh don jurit


kantun dènira sumewa
wus samêkta katri sarêng anangkil
kang sumewa wus supênuh
mantri ngabèi rôngga
pandêlêgan ôndhamoi wus angumpul
sagunging para punggawa
Môndranagara prajurit


pangran bèi dènya lênggah
pan kapering ing ngarsa kyana patih
Jêng Pangran 

 Purbaya iku
lênggah kapara kanan
Pangran Arya Mantaram ngandhap mabukuh
tan têbih lan sri narendra
lênggahe pangeran katri


pinarak ing dhampar dênta
sri bupati anèng bangsal pangrawit
ngandhap ginêlaran babut
sinêbaran puspita
ingalap ing biyada busana murub
kang nampa upacarèndra
lir waranggana swarga di


upacara warna-warna
pan sarwa mas ya ta sri narapati
pamulu bagus pinunjul
taruna madêg nata
lir Sri Maèspati Prabu Sasrabau
ujwala pindha baskara
prabanira balêrêngi


tan wontên kawasa mulat
mèsêm samudana nagri narapati
marang ing pangeran têlu
kang mêntas jayèng yuda
katri dhêku Pangran Purbaya umatur
ing pangèstu padukèndra
madyèng prang sami basuki


rame têmpuhing ngayuda
mung sadintên Pangran Dipanagari
kasor sawadyanya murut
silum manjing wana
dahat suka karênan miyarsa atur
jêngkar kondur angadhatyan
bibar sagung kang anangkil


kunêng wus lami praptanya
Kangjêng Pangran Purubaya utawi
kangjêng pangran bèi wau
bidhal pan tinimbalan
mring Batawi namung bakta abdi wolu
sanga Walandi satunggal
tuwan Sêtiwêr umiring


sampun rawuh Batawiyah
dahat agêng kurmatan tinatami
mangkya karsanya guprênur
sarta ratpênindiya
Kangjêng Pangran Purubaya wus kajungjung
pangkat Pangran Adipatya
Ariya Purubayèki


sinungan pangagêm cara
Wlandi miltèr dene pangkatirèki
litnan kulnèl nomêr pitu
sangking Kumpêni usar
kangjêng pangran ngabèi jinunjung juluk
jêng gusti pangran dipatya
angabèi dèn ligani


amangagêm songsong gilap
wus mupakat lajêng atur udani
marang kangjêng sang aprabu
Jêng Sunan Surakarta
prapta katur

nawala sang nata dhawuh
lamun kang rama samangkya
Pangran Kusumayudèki


sinung pangkat winisudha
Kangjêng Gusti Pangeran Adipati
Arya Kusumayudèku
kalilan songsong gilap
sinung wênang nyêpêng prajurit sawêgung
jawi myang lêbêt kalawan
gamêlan didalêm baki


wontên malih ing karsèndra
tilas songsong ing Pangabeyan lami
pinaringkên ari Prabu
Pangeran Suryabrata
sampun paring uninga kanthi sul-angsul
dhatêng nagri Batawiyah
saliring karsa narpati


wus kawrat ing dalêm surat
lumaksana praptèng nagri Batawi
agêng pakurmatanipun
warnanên raja putra
sakalihan sangking ing Batawi kondur
sarawuhing Surakarta
laju sumiwèng jro puri


kunêng gantya winursita
putra kalih duk bêdhah Slarong nguni
kasupit singidan silum
nama Pangeran Serang
kang satunggal anama Radèn Mas Sukur
kapisah lawan Jêng Sultan
Hèrucakra Ngabdulkamit


murang marga saha wadya
putra kalih desa Kêrèsèng prapti
saparan-paran angumpul
anjog ing Ngentaenta
tandya ngidul marang Bantar kang jinujug
angupaya ingkang rama
Kangjêng Sultan Ngabdulkamit


sigêg kang lagya lêlampah
pangran kalih gantya kang winarni
sadaya para tumênggung
tuwin para pangeran
ing Madura kang tinilar nèng Mantarum
jagi nagari Ngayugya
lawan sawadya prajurit


kasukan sadina-dina
anèng bale watangan kang dèn goni
siyang ratri tri gumuruh
sanès têmbunging krama
lan wong Yugya marmane lamun têtuku
barang butuh dhatêng pasar
awis kang sagêd nampèni


kunèng gantya kang winarna
lampahira wau pangeran kalih
pangran Purwanagarèku
lawan Pangeran Serang
ingkang ibu 

 tan pisah lan putranipun
nama Radèn Ayu Serang
kang atêguh sura sêkti


lampahe saya kalunta
pangran kalih ingkang sinêdyèng galih
nagri ing bang wetan wau
samarga angrêrayah
lampahira samana saya kadarum
samarga nêlukkên janma
sêdyanjog dhatêng Kadhiri


kutha ingkang kaliwatan
samya têluk dhatêng pangeran kalih
ing tanah bang wetan suyud
samya nut ing sarsa
lampahira prapta lajêng akêkuwu
anèng kutha Krêtasana
bupatine nungkul aris


namane kang darbe praja
nênggih Radyan Mênggung Wiryanagari
satunggal atmanya jalu
nama Dyan Sasrawirya
pan rumojong karsane pangêran wau
Wiryanagara lan suta
kang nyunggata pangran kalih


dahat dènira anyuba
lan rinaja-raja ginusti-gusti
wus sakeca sawadyèku
sinasugun sinungga
sabên dina nambêlèh maèsa lêmbu
jago biri menda gibas
dhêdharan môncawarni


sadina-dina bujana
pangran kalih nabda rum amanis
Wiryanagara sirèku
rakita kaprabon prang
lan mataha wadya macalangi laku
kali wetan Kartasana
jagani krêtêg kang rêmit


Tumênggung Wiryanagara
animbali dêmang tan dangu prapti
hèh dêmang ngênthak sirèku
jaga akrêtêg kana
lamun ana baris gêng arsa lumaku
krêtêg nuli bubrahana
amrih kasmaran ing jurit


Asmaradana
kunêng pangeran kêkalih
gantya ingkang winursita
Surabaya tuwan risdhèn
nalika nampèni surat
sangking Bupati Japan
ing Kartasana puniku
wontên pangran madêg kraman


cacahira mung kêkalih
bupati ing Kartasana
wus anungkul sawadyane
risidhèn Surabaya
apan lajêng parentah
Kulnèl Amiral puniku
lawan ngaturi uninga


mring Sultan Madura 

 mangkin
minta bantu ing ayuda
sampun lumampah dutane
maradinakên parentah
mring sagung pra bupatya
tanah wetan kilèn nglurug
pakumpulan Surabaya


gancanging carita prapti
bantu sangking ing Madura
Kumpêni laut sarênge
sapraptaning Surabaya
cacahe wong Madura
lan Kumpêni sèwu satus
panji wolu manggalanya


pêparabe para panji
Madura Dyan Panji Jaka
panji sêpuh bisikane
Panji Kusuma kalawan
Radèn Panji Manggala
wadya Bangil praptanipun
sèwu kajawi manggala


bupati ing Gêmbong prapti
wolung atus wadyanira
Bupati Japan wadyane
tigang atus kathahira
samanta tandya bidhal
ing marga dat winuwus
sasampun praptèng Kartasana


pacak baris wetan kali
pan maksih êlêt bangawan
lan Pangran Serang barise
Pangeran Purwanagara
anèng kilèn bangawan
mariyêm sinulut sampun
swara lir gêlap angampar


wetan kali kulon kali
mariyême datan kêndhat
barandhal êntèk obate
ondhang amundur lon-lonan
kumpêni pinrih nabrang
sêdyanira aprang ngamuk
prau manggung nglut anabrang


kêbut sawadyanya sami
praptèng kuloning bangawan
barandhal kèndêl gya nolèh
lajêng campuh ing ngayuda
Kumpêni wis prayitna
wisma gêng sajroning dhusun
sinipat maryêm sadarum


wisma Kartasana tapis
kobar katubing maruta
mubal kumbul dahanane
barandhal bubar sasaran
Kumpêni tandya nabrang
sadaya wus samya kumpul
anèng kilèning bangawan


tumênggung Wiryanagari
karêgêm wus tinugara
lan Dêmang Ngênthak katalèn
binakta mring ngarsanira
risidhèn angandika
kapriye mêngko karêpmu 


Tumênggung Wiryanagara


kawula anyuwun urip
ingapura wus sinumpah
nulya linuwaran age
kalawan sawadyanira
sadaya sinumpahan
risidhèn têngara mundur
mantuk dhatêng Surabaya


sapraptaning Surawèsthi
laju kinèn mantuk samya
pra bupati sawadyane
tanapi wadya Madura
ingondhangna gya bidhal
sasowangan sampun kêbut
matuk dhatêng prajanira


wadya Madura wus prapti
prajanira ing Madura
katur saparipolahe
masalahe ing ayuda
sadaya katarima
wus samya kalilan mantuk
kunèng gantya kang winarna


nagara ing Surawèsthi
Adipati Kramajaya
sakit tumêkèng ajale
dèn astana Ngampèldênta
rinêngga ingurmatan
asri kawuryan dalanggung
tanapi anèng astana


sigêgên ingkang wus lalim
kocap risdhèn Surabaya
nênggih nampani surate
bupati nagri Nglamongan
bêbuka tur uninga
bilih barandhal angumpul
anèng Ngunèng pabarisan


lajêng pirêmbagan sami
kalawan Kulnèn Amiral
nêdya linurugan age
sampun angaturi surat
dhatêng Sultan Madura
nyuwun bantuning prang pupuh
dutanira lumaksana


sigêgên ing Surawèsthi
kang wus samaptèng yuda
Kartaarja kawiraos
ing Madiun pangongangan
dênê bupatènira
atmajèng rôngga ing dangu
kang kasambut prang nèng Jipang


adalêm ing Maèspati
putra amadêg bupatya
Madiun kaprênah ipe
lan Pangran Dipanagara
kamantu lawan Pangran
Pakualam ing Mantarum
pan maksih dadya bupatya


anèng Madiun nagari
nama Prawiradiningrat
ingkang dadya pêpatihe
santanane sang dipatya
asal dhusun Sèwulan
Sasradirja namanipun 


ing samangke winursita


pangeran sungkawèng galih
dene bawah lan santana
samya angaraman kabèh
ingkang rayi tumut ngraman
kagagas ing wardaya
kaya paran solah ingsun
kalamun mèlu barandhal


mungsuh kalawan Kumpêni
dadyèngsun mungsuh lan rama
Pangeran Pakualame
dahat sukawaning driya
atilar dhahar nendra
samana ing wêktu dalu
nungku nênuwun Hyang Suksma


dèn adhêp abdi kêkalih
wasta Mas Jayawirana
tansah amêsu ciptane
lingsir dalu wayahira
pangeran lagya nendra
supêna wontên kadulu
wanudyayu endah prapta


pangran nêmbah marêpêki
sarwi alon aturira
tuwan sintên ingkang rawoh
anêdhaki kawlas arsa
mèsêm alon ngandika
wruhanira wayah ingsun
eyangira nyai rara


kidul karyaningsun prapti
paring barang rupa tiga
kêndhi ingkang sira pilèh
camêthi pistul lan lapak
pangeran aturira
sadaya kawula suwun
nyai kidul amanabda


iku kaki datan kêni
mung lawak kang marang sira
dene ta camêthi kiye
simantara kang darbea
pistul kang duwenana
Si Sênthot arinirèku
nyai rara kidul musna


pangeran wungu aguling
apêpungun angandika
dhatêng Jayawiranane
dhawuhkên dènya supêna
nanging aywa kawêdhar
marang ing naliyanipun
kunèng samana wus enjang


pangeran lênggah pandhapi
patihira Sasradirja
lawan pulunane Radèn
Panji Kusumaprawira
sumiwi anèng ngarsa
gya patih wotsari matur
gusti paran karsa tuwan


inggih ing lampah puniki
dutane raka paduka
ing samangke wontên Ngunèng
dahat agêng barisira 


lamun karsa paduka
badhe ananggulang pupuh
sintên kang ingabên yuda


sadaya wus kathah balik
Banjarsari myang Sèwulan
Bêtawi sanès-sanèse
pangeran mangsuli sabda
mung panêmonira
kapriye enaking laku
Sasradirja matur nêmbah


gusti manawi marêngi
prayogi nungkul arisan
mring rakanta sang akatong
Pangeran Dipanagara
ingkang wus madêg nata
Sultan Ngabdul Kamit Prabu
Ngabdurahman Hèrucakra


pangeran èmêng ing galih
wasana alon ngandika
kulup kadya paran kowe
ingkang dadya rêmbugira
Radyan Sumaprawira
manêmbah alon umatur
kajawi karsa paduka


yèn kawula maksih urip
sampun paduka aginggang
sangking astaning guprêmèn
tan eca lamun paduka
anurut raka paduka
pangeran mangsuli muwus
yèn mangkono rêmbugira


ingong pasrahkên sirèki
nagara ing Kartaarja
manira arsa lumèngsèr
marang sakulon bangawan
masalah ing ayuda
sun bodhokakên sirèku
ing besuk kartaning jaman


sira sun angkat bupati
nèng Maèspati nagara
manêmbah sujud ngarsane
dangu nêkêm sirahira
inggih idi paduka
manggiha raharjèng pupuh
kawula maksih turuna


Sinom
Apanji Sumaprawira
katgada sura ing galih
lèngsèr sangking ing ngayunan
laju samaptèng ajurit
mêpak abdi prajurit
santanane patang puluh
mariyêmira satunggal
nèng latar apacak baris
kidul kali karêtêg sampun binubrah


dhêdhasar wantêr sudira
sudibya bèr ing kuwanin
sampeka sura mêrata
amêmpêng taruna sêkti
Pangeran Madyèng ratri
budhal saha garwa kêbut
abdi tuwin santana
miwah sagunging pra mantri
ngili dhatêng sakilènipun bangawan


suwung 

 kutha Kartaarja
tan ana janma sawiji
pangeran ciptaning driya
miringing tan kawêdhar ngling
dahat dènya pingit
ya ta wau kang winuwus
Pangeran Natapraja
nusul mring putra wus panggih
nunggil Pangran Serang lan Purwanagara


anèng Ngunèng pakumpulan
Sasradilaga ing ngarsi
lan Panji Jayapamuja
pangeran ngandika aris
Sasradilaga mangkin
kaya paran ing rêmbugmu
ngêndi patut ginêcak
Sasradilaga turnyaris
yèn kaparèng suwawi mring Kartaarja


kula wus badhami rêmbag
lan sasradirja Ngabèi
pêpatih ing Kartaarja
samôngsa paduka prapti
yêkti lajêng ngêmbuli
bandara Pangran Madiun
sampun samaptèng yuda
badhe amêngsah Kumpêni
ambantoni ing karsanipun kang raka


sadaya wus sami rêmbag
dhahar ing aturirèki
Tumênggung Sasradilaga
ondhang têngara tinitir
trêbang angklung lan bèri
bêndhe atanapi bêdhug
budhal wadya barandhal
ginêlak lampahing baris
dahat rusuh samarga ngrêrayah desa


kathahe wadya barandhal
kawan èwu malah luwih
kunêng lamine nèng marga
ing latar samana prapti
mung satêngah pal kari
lawan dalêm ing Madiun
Panji Sumaprameya
tumingal mêngsah gêng prapti
agambira madêg tyas sura marata


umiyat mêngsah anjirap
lir myat dyah yu rara sunthi
warastrane amawarna
kadi pangincanging alis
duk cêlak angrakêti
kadi dyah niba ing kasur
swarane kang sanjata
kadya kênya aminta sih
larap ingkang wastra kèngis ing sinjang


katgadèng Sumaprawira
umadêg amarêpêki
nyandhak mariyêm pinasang
wadya pat puluh tan luwih
mangapit kanan kering
mung maryêm gamaning pupuh
pinusthi wus pramana
sinulêtan barêng muni
gumarudug lir galagah kawalagar


barandhal umangsah giyak
prapta sapinggiring kali
karêtêge wus binubrah
datan bisa nabrang kali
mariyêm lawan 

 bêdhil
tan pêgat wusnya gumuntur
mimise kadi udan
mêngsahe wolu ngêmasi
ingkang tatu prasami bali lumajar


kang waras tumingal giras
lumayu tyasira miris
gya wangsul pangeran tiga
Sasradilaga umiring
lan Panji sing Mantawis
ing Ngunèng samana rawuh
lajêng samya rêmbagan
Sasradilaga turnya ris
yèn panuju gusti ing karsa paduka


kawula ingkang tumandang
dhumatêng ing Rajêgwêsi
ananging panuwun amba
paduka ngirida baris
wontên jawi nagari
mangke lamun sampun dalu
wontên wisma kabakar
paduka manjinga nagri
saha wadya laju amangrurah kutha


wus dadya ingkang rinêmbag
Sasradilaga lumaris
amung wolu kancanira
praptèng kitha Rajêgwêsi
ing pukul sanga ratri
anyêkêl wong jaga angkruk
sakawan wus binônda
lajêng binakta lumaris
manjing kitha umarêk rêkyana patya


tumênggunge datan ana
anèng jawi kitha baris
ature Sasradilaga
ki patih kula tinuding
ngaturkên brandhal inggih
kacêpêng cacahnya cur
ki patih duk miyarsa
gêlayêm dènya mangsuli
wangunira kadi katagihan madat


lah ing kono ana bocah
iya ingkang tugu buwi
iku padha tampanana
pasakitan papat iki
padha lêbokna buwi
kang kinèn tumandang gupuh
ya ta bandan binakta
lumêbêt sajroning buwi
jron kunjara lêlaran ana sawidak


ya ta lajêng pinêthokan
sadaya wus kinèn mijil
Sasradilaga brêgagah
jinêman wus dèn cêkêli
pasakitan umijil
kunjaran binasmi murub
sagunging wong lêlaran
dèn atag ngobong-obongi
wismèng patih paseban la kabupatyan


kyana patih nunjang-nunjang
gègèr puyêngan sanagri
gêni sangsaya mangrêbda
wismèng kampung-kampung tapis
kabupatèn 

 barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar


liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah


Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara


para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa


kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara


mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha


ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal


swaraning wadya gumêrah
kang môngka tungguling jurit
inggih pangeran têtiga
kang

dadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha


wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya


wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah


enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang


cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga


sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira


sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala


nêngna gantya winursita
lampahe pangeran 

 katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran


Durma
ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri


kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring


dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi


wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin


wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih


milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni


tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari


wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi



wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig


datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring


wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami


kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari


kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki


Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki


alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis


jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami


kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari


dipatine saputra santananira
myang wadya para mantri
mêthuk ing

ayuda
nèng sajawining kutha
Pangeran Purwanagari
sarêng umiyat
tinanggulang ing jurit


ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih


bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi


ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri


ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji


sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi


santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit


ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki


lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi


ingondhangan têngara bêndhe wurahan
ambodholakên baris
marga tan winarna 


lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni


Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti


Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip


kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi


tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari


kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris


kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir


duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi


sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali


lamun ingkang angirit brandhal punika
putra sangking Samawis
ing nguni wus 

 wikan
wanuh anèng Samarang
tandyanjog sangking turanggi
guwang gêgaman
lumajêng marêpêki


praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti


yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari


ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih


siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih


wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit


sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis


tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit


ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti


kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêta

turnyaris


dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari


nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit


ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi


warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil


kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki


wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil


dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging


kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti


bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni


Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah 

 wadya
ambodholakên baris


lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti


dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris


kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati


sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis


dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri


Pangkur
wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi


ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki


Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis


mring Kumpêni pinarcaya
wus katonton pakaryane ing nguni
milane jinunjung

lungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni


lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis


kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis


kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin


punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit


kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit


anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati


Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris


yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati 

 kula wus rêmbug
kèndêl ngantosi punapa
dangu-dangu lèrèh ngriki


prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik


lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid


apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris


gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris


kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih


ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki


manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati


nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega 

 samêkta kaprabon pupuh
gya bidhal sangking ing desa
praptèng jawi pacak baris


pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi


surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi


lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit


caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik


sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi


ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati


kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit


Kumpêni amanggrahan
brandhal wangsul marang ing Godhong malih
kunêng kang wus samya 

 ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi


tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti


dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih


bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit


samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari


pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris


abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil


lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris


barandhal barise tata
wus ayunan yun lan mêngsahnèki 


maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari


tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni


kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit


têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris


Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris


barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit


rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris


praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli


sawadya ngamuk mangrêpak
mriyêm 

 bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari


Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami


boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi


dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti


kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin


suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti


suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti


barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing


tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. kabunaran myang pradônggapati mancur
surêm sunaring Hyang Rawi
kêlabing kôndha bul-umbul
bandera rontèk kasilir
dene kang maruta alon

kadya obar-abir asri yèn kadulu
kawuryan sangking atêbih
lir pendah prawata santun
mêgaring payung lir paksi
garudha nêdhêng rêraton

têtabuhan mawarna umyang gumuruh
lir bandera kataman ngin
bêkèring turôngga barung
wus lêpas lampahing baris
nèng Dlanggu saratri ngaso

enjing budhal Paramban sampun rawuh
amung lêrêp salatri
enjing bidhal tri gumuruh
laladan Ngayugya nagri
desa pinggir ratan kothong

panti agêng alit samya suwung samun
samya ngili dhatêng wukir
barandhal rusuh dharusul
anjêjarah bêboyongi
ing Jênu lampahnya rawoh

anglangkungi Canagaran lajêng Tugu
kèbêkan ngajêng loji
Pangran Surakarta têlu
Pangran Madura utawi
tumênggung panji nom-anom

para mantri marang ing loji sadarum
lan jendral panggèn wus panggih
kulnèl saupêsiripun
Risdhèn Sêmisarmanggihi
dènira ngurmati dhokoh

Danurêja sakancane pra tumênggung
dahat sêsugun utawi
Pangran Pakualam mau
dahat dènya angurmati
suka kalangkung ing batos

kangjêng Tuwan Sêmisar sampun dhêdhawuh
Danurja manindya mantri
ngaturi pondhokan sagung
para manggala kang prapti
tandya manindya nung gupoh

kumaruwuk marentahi pra tumênggung
amatah kang badhe panti
sagunging para wira nung
sadaya wus samya kerit
marang prênahe kang pondhok

wong Madura pondhokane ngalun-alun
pawatangan kang dèn goni
kèbêkan jêjêl supênuh
Kumpêni ngumpul jro loji
Mangkunagaran amondhok

anèng Pakualaman sadaya kumpul
dene jêng pangeran katri

masanggrahan wismèng patih
Danurja manjing kadhaton

tur uninga marang gusti kangjêng ratu
yèn bantu gung sampun prapti
dahat sukane jêng ratu
manindya nung dèn dhawuhi
sunggatane kang mirantos

gya lumèngsèr pikumpulan pra tumênggung
rumanti sunggata sami
sampun warata sadarum
ya ta jêng pangeran katri
Surakarta prawiranom

lan Pangeran Madura sawadyanipun
myang para manggala sami
Sampang Balega puniku
sadaya umanjing loji
lampahira sampun rawoh

wus atundhuk lan jendral bujana nginum
lêladèn salin-sumalin
aminum mawantu-wantu
sawarnine amêpêki
lawan agunêm pakewoh

karsanira tuwan jendral pinartêlu
lampahe para prajurit
sangking lor pandhawa maju
kang têka kidul ngajoni
têka Bantul sapratêlon

kalih wêlas kalantaka tetak masbun
badhe binaktèng ajurit
sadaya samya biyantu
dènya karya glaring jurit
dene pambagening kolon

Kumpênine sabagean nigang atus
wong Madura binage tri
Surakarta pinartêlu
miwah bala ing Mantawis
pinartêlu cinaruk wor

kunêng ingkang wus dadya ingkang rinêmbug
gantia ingkang winarni
Silarong kang madêg ratu
nama Sultan Ngabdul Kamit
Hèrucakra Sultan Anom

Ngabdurahman pibalani ing Mantarum
sampun amiyarsa warti
bilih mêngsahira rawuh
ingkang bantoni ngajurit
Jendral Panggèn wirèng kewoh

myang Madura Prabu Surakarta bantu
Madura manggalèng baris
pangran lêlima têtunggul
kang catur sultan kang siwi
gangsal mantu prawiranom

Surakarta pangeran tri môngka tunggul
angirit wadya prajurit
kang kalih atmajèng ratu
kangjêng pangeran ngabèi
Pangran Purubaya kang nom

kang kêkalih wus kasusra amisuwur
gêdhêg manggalaning wèsthi
kang satungwlayah ratu
Pangeran Arya Matawis
surèng prang prawira tanggon

prajurit jro samya prawira dibya nung
supênuh Ngayugya nagri
Sultan Ngabdul Kamit dhawuh
angumpulakên prajurit
kinanthi nanggulang mungsoh

miyos tinangkil sang prabu
Kangjêng Sultan Ngabdul Kamit
pêpak kang para sêntana
myang para putra utawi
bupatyarya rôngga dêmang
ngabèi para prajurit

pêpak kang sumiwi ngayun
tarub rambat jêjêl pipit
pangerane kalih wêlas
putra kang sêpuh pribadi
winisudha pangkatira
nênggih pangeran dipati

ingkang rayi wus jinunjung
pangkatira awêwangi
Pangeran Dipanagara
anunggaksêmi sudarmi
lawan malih wontên putra
sangking nagari Samawis

namane Radèn Mas Sukur
atmajane dyan dipati
dhongkol kang dalêm Trêbaya
jinunjung sinung wêwangi
Pangeran Purwanagara
badhe dados senapati

môngka manggalaning pupuh
nanggulang wadya Kumpêni
Pangeran Dipanagara
para pangeran pangarsi
lan Pangeran Abubakar
Pangran Suryènglaga 

 nangkil


Pangeran Adisuryèku
Pangran Suryakusumèki
Pangran Arya Pakuningrat
Pangran Prangwadana tuwin
Pangran Arya Natapraja
Pangeran Surya Mantawis


Pangran Adiwinatèku
Pangran Silarong utawi
Pangeran Dipakusuma
cakêt sumiwi ing ngarsa
Ki Maja manggalanira
sagunging para ngulami


pangulu sakancanipun
kêtib marbot lawan mudin
nunggal lawan Suranata
ya ta Sultan Ngabdul Kamit
pinarak munggèng amparan
pangandikanira aris


manira aparing wêruh
marang kadang putra mami
miwah kabèh kang sumewa
bakal ana mungsuh prapti
Walônda Jawa Madura
Sumênêp wus padha prapti


ana ing Ngayugya kumpul
paran rêmbugira sami
mungguh gêlaring ngayuda
Pangeran Dipanagari
wotsari alon turira
lamun kaparêng dewaji


benjang têmpuh ing apupuh
gurdaya nêbak gêlaring
kangjêng sultan angandika
paran rêmbugira sami
kadang sun miwah Ki Maja
lawan sagunging bupati


sadaya matur wotsantun
tan sawala anjurungi
aturipun putra tuwan
jêng sultan ngandika malih
yèn mangkono sawegaa
rakit kapraboning jurit


tandya jêngkar sang aprabu
wadya Slarong siyang ratri
sami ajar ing ayuda
pratingkahe aprang sabil
Kyai Maja myang ngulama
ingkang sami anuruti


inggar tyase pra wadya gung
mungguh ing wong aprang sabil
nêmu kamulyaning dunya
nèng ngakerat yêkti manggih
kamulyan kang luwih endah
luput siksa awal akir


lajêng samapta ing pupuh
mriyêm bandangan rinakit
dèn sandhingi mimis obat
miwah wadya kang jagèni
kawarnaa tuwan jendral
kang anèng nagri Mantawis


lawan pra jêng pangran wau
enjing têngara anitir
budhal saha wadyanira
kang dadya cucuking baris
sagunging wadya Madura
prawira Jawa nambungi


sampun binagi 

 martêlu
pangeran ingkang nindhihi
wus binage lor lan wetan
tuwin kidul kang lumaris
gumuruh untabing wadya
mariyême munggèng ngarsi


barungan salomprèt tambur
kêndhang gong bêndhe lan bèri
têtêk pan kadi butula
gênjot bumi gonjang-ganjing
kambah gunging wadyabala
barungan wahana angrik


gumêr gumuruh abarung
swaraning para prajurit
busanane môncawarna
wadya gung datanpa wilis
kadya samodra balabar
ayêm prayitna ing wèsthi


dene prajurit Mantarum
ingkang mungkasi ing wuri
tambur kêmonge gumêrah
wus praptèng jaban nagari
anèng ing dêsa Jaranan
ing Jarakan sami sêpi


dhatêng ing Silarong ngumpul
dêmang lan kenthol prasami
ing Pandhawa namanira
Martayuda lawan malih
inggih dêmang ing Pandhawa
Nyasena ingkang wêwangi


kêkalih sami tinuduh
mring Jêng Sultan Ngabdul Kamit
mêcalang yèn mungsuh prapta
nuli atura upêksi
samana Ki Martayuda
lan Nyasena aningali


dêdamêl kalangkung agung
tandya kalih numpak wajik
turôngga sinabêt mêsat
ing Silarong sampun prapti
jêng sultan nêdhêng sineba
kagyat kang sami anangkil


Dêmang Pringsilan umatur
gagap gugup anggretholi
nanging sultan wus uninga
yèn mungsuh agêng kang prapti
wasana lon angandika
budhala para prajurit


nanggulanga ing prang pupuh
bubar kang sami sumiwi
tan adangu wus samêkta
para putra wus arakit
bala tinata samêkta
ingondhangan wus umijil


sawetaning Bêndha puput
lêt Sêkargênêng utawi
Jaha lawan Suligônda
kanggenan barandhal sami
warnanên para wanita
ing Silarong wus agusis


ngungsi dhatêng Jêngglong ngumpul
kunêng kang lagya lumaris


prajurit kang sangking Yugya
ginêlak lampahing baris
sampun prapta anèng Gamblag
sakulon dhusun abaris


Mariyêm sinumêt sampun
gumludhug lir ruging ardi
barung tambur slomprèt munya
awor suwaraning bêdhil
bêndhe tinitir angangkang
barungan kalawan bèri


palagan pêtêng ngêndhanu
kukusing mariyêm bêdhil
mayor surak lir ampuhan
laju campuh ing ajurit
bêrêg-binêrêg agantya
rok rukêt asilih ungkih


wadya ing Silarong pêngkuh
Kumpêni nrajang mangungkih
ulêng kuwêl ing ngayuda
bulkiya angangseg wani
kinarutug ing sunapan
mariyême anyundhuli


ting jalêgur sungsun timbun
Kumpêni wus akèh mati
wong Silarong kèh kang pêjah
kang tan mati nandhang kanin
katgada kang para putra
mangsah têtulung ing jurit


munggèng kuda musthi lawung
narajang wadya Kumpêni
wong Madura kathah pêjah
tanapi wadya Kumpêni
ingkang gêsang nandhang brana
Wiradirja amangungkih


nanging sayah wit wus dangu
prajurite para siwi
dene kang para pangeran
amangagêm dhêsthar putih
kadi kuntul magut yuda
sarêng umangsah ing jurit


kèhing wadya gangsal atus
datan kurang datan luwih
busanane môncawarna
watangira silih-asih
punika wadya sêliran
mangsah ngadilaga dhikir


tuwan jendral awas dulu
kalamun wadya Kumpêni
linambung sangking ngiringan
tandya angabani baris
kremekare wus amapan
tan ana mungkur sawiji


Pangkur
mangsah campuh ing ngayuda
tinarajang panggah wadya Kumpêni
wadya sasêlir ngêsuk
wong Jawa datan wikan
ing gêlaring Kumpêni lamun prang pupuh
mangrêpak lajêng anunjang
panggah tan nêdya ngunduri


caruk rok ulêng-ulêngan
magênturan mariyêm wanti-wanti
Kumpêni kathah kang lampus
rinukêt yudanira
tan pakolèh

dènira bêdhil akuwur
barise wus kalêbonan
Mas Lurah Masjasta ngungkih


angamuk têguh wantala
datan pasah kinarutuk ing mimis
kèh Kumpêni dèn cis lampus
tuwin wadya Madura
kang katrajang akèh mati mawut kuwur
kapti miyarsa bramantya
pra upsir kinèn ngêbyuki


katgada sarêng umangsah
sarsan kupral têtulung ing ajurit
mas lurah prangnya rinebut
bayinèt lawan pêdhang
sampun pêjah Ki Kasônga ngamuk liwung
lawan dhuwung dhasar niyat
pêjah lan Muhkamad santri


kadi banthèng tawan brana
wong Madura kèlês kathah ngêmasi
Kumpêni kèngsêr prangipun
tata baris lumbungan
para kangjêng pangran Surakarta nuduh
santana lawan punggawa
mangsah têtulung ing jurit


Kangjêng Pangeran Purbaya
lawan raka kangjêng pangeran bèi
ari Jêng Pangran Mantarum
mangsah lan pra santana
prajurit jro katgadèng mangamuk kiwul
wadyabala Surakarta
sura teguh ing ajurit


Dyan Mas Panji Purbatmaja
mangsah kiwul watangira pinusthi
kiyai singkir kumutug
bubar kang tinarajang
ingkang panggah kasulayah akèh lampus
riwut lir banthèng kabranan
ngowak-awik amêmati


tan pasah dening warastra
wong Kumpêni angêdrèl sangking têbih
sisaning pati lumayu
ya ta wadya simpênan
wus samêkta arsa têtulung anglambung
Tumênggung Jayapênawang
sawadya mangsah ing jurit


sangking lèr sawadyanira
tan rêringa surak manapung jurit
Janagara sangking kidul
panggah wong Surakarta
tapung malih kang yuda buru-binuru
prang enjing praptaning asar
barandhal kathah kang mati


tuwan jendral umiyat
wong Kumpêni sayah kèlês ing jurit
tangkêping ngayuda kuwur
tuwin wadya Madura
myang Ngayugya kalindhih kathah kang lampus
tinêngran mundur lon-lonan
wong Silarong ambêg pati


wadya Surakarta mangsah

têtulung prang nanggulang mungsuh sêkti
caruk rok rukêt gumulung
atandhing padha Jawa
wadya Surakarta sami têguh timbul
kang katrajang kasulayah
kadya babadan bung pacing


Jendral Panggèn aparentah
kêstabêle nulungi ing ajurit
mariyême kadi guntur
sangking ing katêbihan
para wira Surakarta wuru riwut
kagolong ulêng-ulêngan
warastra pating carêngkling


gathiking pêdhang lan watang
kadi gêrah wor panjriting kang kanin
mariyêm barandhal rêmuk
wasiyate jêng sultan
wong Silarong kandhah kalindhih sumawur
sasaran sisaning pêjah
tandya Kumpêni ngajoni


ing Silarong sampun bêdhah
sêpên gusis tan ana janma siji
tuwan jêndral mariksa wus
anjajah jroning guwa
sampun suwung tandya ondhang laju mundur
mring praja gantya kocapa
Kangjêng Sultan Ngabdulkamit


kasoring prang minggah ngarga
pan kapisah ing wadya tuwin siwi
manjing wana munggah gunung
anasak murang marga
ting salêbar palayune kang wadya gung
lan sultan kathah kang pisah
mung kêdhik wadya tut wuri


para putranira sultan
mring Silarong saundure Kumpêni
para garwa sampun suwung
ngungsi panggenan liya
ngidul ngilèn lampahe golong akumpul
wus anabrang Kaliroga
wadya sadaya umiring


anèng Jêngglong masanggrahan
kangjêng sultan ngayêmakên panggalih
Kumpêni tan wontên bujung
marmayêm kangjêng sultan
Kyai Maja sadaya wus sami ngumpul
anèng masjid pondhokira
jêjêl ingkang para mukmin


ya ta wau duk samana
Kangjêng Sultan Hèrucakra Dulkamit
ngumpulakên wadyanipun
anèng ing Jêngglong desa
pan sadaya kang wadya wus sami ngumpul
para putra pirêmbagan
lan sagung para bupati


kunêng lagya rêmbagan
kang kocapa sagung wadya Kumpêni
lawan tuwan jendral mundur
praptèng nagri 

 Ngayugya
lajêng sami anèng loji dènya ngumpul
tanapi para pangeran
sadaya pêpêk nèng loji


prajurit amasanggrahan
pra pangeran utawi para upsir
sadaya pangagêng ngumpul
nèng ngloji andrawina
tuwan jendral samana lajêng dhêdhawuh
benjang-enjang badhe bidhal
lan sagung para prajurit
lan sagung para prajurit


dhatêng nagri Surakarta
wong Madura kari tunggu Mantawis
dènya parentah wus rampung
pan lajêng andrawina
kunêng dalu enjingira kang winuwus
sampun samapta sawadya
têngara budhalkên baris


kang kantun tiyang Madura
kang atêngga wontên Ngayugya nagri
tuwan jendral sawadya gung
ginêlar lampahira
lamènira ing marga datan winuwus
praptèng praja Surakarta
laju anjujug ing loji


ratri lajêng andrawina
kanjêng pangran ngabèi lan kang rayi
Jêng Pangeran Prubayèku
Pangran Arya Mantaram
saundure sumiwi kangjêng sang prabu
têdhak ngloji andrawina
nutug kongsi madyèng ratri


bibar dènira drawina
tandya pamit wau pangeran katri
sawuse tabean kondur
rawuh ing dalêmira
manjing tilam laju sare dèrèng cucul
sangking dahat panginumnya
kunêng dalu tan winarni


enjingira kang winarna
sri bupati miyos ing pôncaniti
pêpak punggawa supênuh
manindya nung ing ngarsa
para putra santana sumiwèng ngayun
mung kantun pangeran tiga
kang mêntas rawuh don jurit


kantun dènira sumewa
wus samêkta katri sarêng anangkil
kang sumewa wus supênuh
mantri ngabèi rôngga
pandêlêgan ôndhamoi wus angumpul
sagunging para punggawa
Môndranagara prajurit


pangran bèi dènya lênggah
pan kapering ing ngarsa kyana patih
Jêng Pangran 

 Purbaya iku
lênggah kapara kanan
Pangran Arya Mantaram ngandhap mabukuh
tan têbih lan sri narendra
lênggahe pangeran katri


pinarak ing dhampar dênta
sri bupati anèng bangsal pangrawit
ngandhap ginêlaran babut
sinêbaran puspita
ingalap ing biyada busana murub
kang nampa upacarèndra
lir waranggana swarga di


upacara warna-warna
pan sarwa mas ya ta sri narapati
pamulu bagus pinunjul
taruna madêg nata
lir Sri Maèspati Prabu Sasrabau
ujwala pindha baskara
prabanira balêrêngi


tan wontên kawasa mulat
mèsêm samudana nagri narapati
marang ing pangeran têlu
kang mêntas jayèng yuda
katri dhêku Pangran Purbaya umatur
ing pangèstu padukèndra
madyèng prang sami basuki


rame têmpuhing ngayuda
mung sadintên Pangran Dipanagari
kasor sawadyanya murut
silum manjing wana
dahat suka karênan miyarsa atur
jêngkar kondur angadhatyan
bibar sagung kang anangkil


kunêng wus lami praptanya
Kangjêng Pangran Purubaya utawi
kangjêng pangran bèi wau
bidhal pan tinimbalan
mring Batawi namung bakta abdi wolu
sanga Walandi satunggal
tuwan Sêtiwêr umiring


sampun rawuh Batawiyah
dahat agêng kurmatan tinatami
mangkya karsanya guprênur
sarta ratpênindiya
Kangjêng Pangran Purubaya wus kajungjung
pangkat Pangran Adipatya
Ariya Purubayèki


sinungan pangagêm cara
Wlandi miltèr dene pangkatirèki
litnan kulnèl nomêr pitu
sangking Kumpêni usar
kangjêng pangran ngabèi jinunjung juluk
jêng gusti pangran dipatya
angabèi dèn ligani


amangagêm songsong gilap
wus mupakat lajêng atur udani
marang kangjêng sang aprabu
Jêng Sunan Surakarta
prapta katur

nawala sang nata dhawuh
lamun kang rama samangkya
Pangran Kusumayudèki


sinung pangkat winisudha
Kangjêng Gusti Pangeran Adipati
Arya Kusumayudèku
kalilan songsong gilap
sinung wênang nyêpêng prajurit sawêgung
jawi myang lêbêt kalawan
gamêlan didalêm baki


wontên malih ing karsèndra
tilas songsong ing Pangabeyan lami
pinaringkên ari Prabu
Pangeran Suryabrata
sampun paring uninga kanthi sul-angsul
dhatêng nagri Batawiyah
saliring karsa narpati


wus kawrat ing dalêm surat
lumaksana praptèng nagri Batawi
agêng pakurmatanipun
warnanên raja putra
sakalihan sangking ing Batawi kondur
sarawuhing Surakarta
laju sumiwèng jro puri


kunêng gantya winursita
putra kalih duk bêdhah Slarong nguni
kasupit singidan silum
nama Pangeran Serang
kang satunggal anama Radèn Mas Sukur
kapisah lawan Jêng Sultan
Hèrucakra Ngabdulkamit


murang marga saha wadya
putra kalih desa Kêrèsèng prapti
saparan-paran angumpul
anjog ing Ngentaenta
tandya ngidul marang Bantar kang jinujug
angupaya ingkang rama
Kangjêng Sultan Ngabdulkamit


sigêg kang lagya lêlampah
pangran kalih gantya kang winarni
sadaya para tumênggung
tuwin para pangeran
ing Madura kang tinilar nèng Mantarum
jagi nagari Ngayugya
lawan sawadya prajurit


kasukan sadina-dina
anèng bale watangan kang dèn goni
siyang ratri tri gumuruh
sanès têmbunging krama
lan wong Yugya marmane lamun têtuku
barang butuh dhatêng pasar
awis kang sagêd nampèni


kunèng gantya kang winarna
lampahira wau pangeran kalih
pangran Purwanagarèku
lawan Pangeran Serang
ingkang ibu 

 tan pisah lan putranipun
nama Radèn Ayu Serang
kang atêguh sura sêkti


lampahe saya kalunta
pangran kalih ingkang sinêdyèng galih
nagri ing bang wetan wau
samarga angrêrayah
lampahira samana saya kadarum
samarga nêlukkên janma
sêdyanjog dhatêng Kadhiri


kutha ingkang kaliwatan
samya têluk dhatêng pangeran kalih
ing tanah bang wetan suyud
samya nut ing sarsa
lampahira prapta lajêng akêkuwu
anèng kutha Krêtasana
bupatine nungkul aris


namane kang darbe praja
nênggih Radyan Mênggung Wiryanagari
satunggal atmanya jalu
nama Dyan Sasrawirya
pan rumojong karsane pangêran wau
Wiryanagara lan suta
kang nyunggata pangran kalih


dahat dènira anyuba
lan rinaja-raja ginusti-gusti
wus sakeca sawadyèku
sinasugun sinungga
sabên dina nambêlèh maèsa lêmbu
jago biri menda gibas
dhêdharan môncawarni


sadina-dina bujana
pangran kalih nabda rum amanis
Wiryanagara sirèku
rakita kaprabon prang
lan mataha wadya macalangi laku
kali wetan Kartasana
jagani krêtêg kang rêmit


Tumênggung Wiryanagara
animbali dêmang tan dangu prapti
hèh dêmang ngênthak sirèku
jaga akrêtêg kana
lamun ana baris gêng arsa lumaku
krêtêg nuli bubrahana
amrih kasmaran ing jurit


Asmaradana
kunêng pangeran kêkalih
gantya ingkang winursita
Surabaya tuwan risdhèn
nalika nampèni surat
sangking Bupati Japan
ing Kartasana puniku
wontên pangran madêg kraman


cacahira mung kêkalih
bupati ing Kartasana
wus anungkul sawadyane
risidhèn Surabaya
apan lajêng parentah
Kulnèl Amiral puniku
lawan ngaturi uninga


mring Sultan Madura 

 mangkin
minta bantu ing ayuda
sampun lumampah dutane
maradinakên parentah
mring sagung pra bupatya
tanah wetan kilèn nglurug
pakumpulan Surabaya


gancanging carita prapti
bantu sangking ing Madura
Kumpêni laut sarênge
sapraptaning Surabaya
cacahe wong Madura
lan Kumpêni sèwu satus
panji wolu manggalanya


pêparabe para panji
Madura Dyan Panji Jaka
panji sêpuh bisikane
Panji Kusuma kalawan
Radèn Panji Manggala
wadya Bangil praptanipun
sèwu kajawi manggala


bupati ing Gêmbong prapti
wolung atus wadyanira
Bupati Japan wadyane
tigang atus kathahira
samanta tandya bidhal
ing marga dat winuwus
sasampun praptèng Kartasana


pacak baris wetan kali
pan maksih êlêt bangawan
lan Pangran Serang barise
Pangeran Purwanagara
anèng kilèn bangawan
mariyêm sinulut sampun
swara lir gêlap angampar


wetan kali kulon kali
mariyême datan kêndhat
barandhal êntèk obate
ondhang amundur lon-lonan
kumpêni pinrih nabrang
sêdyanira aprang ngamuk
prau manggung nglut anabrang


kêbut sawadyanya sami
praptèng kuloning bangawan
barandhal kèndêl gya nolèh
lajêng campuh ing ngayuda
Kumpêni wis prayitna
wisma gêng sajroning dhusun
sinipat maryêm sadarum


wisma Kartasana tapis
kobar katubing maruta
mubal kumbul dahanane
barandhal bubar sasaran
Kumpêni tandya nabrang
sadaya wus samya kumpul
anèng kilèning bangawan


tumênggung Wiryanagari
karêgêm wus tinugara
lan Dêmang Ngênthak katalèn
binakta mring ngarsanira
risidhèn angandika
kapriye mêngko karêpmu 


Tumênggung Wiryanagara


kawula anyuwun urip
ingapura wus sinumpah
nulya linuwaran age
kalawan sawadyanira
sadaya sinumpahan
risidhèn têngara mundur
mantuk dhatêng Surabaya


sapraptaning Surawèsthi
laju kinèn mantuk samya
pra bupati sawadyane
tanapi wadya Madura
ingondhangna gya bidhal
sasowangan sampun kêbut
matuk dhatêng prajanira


wadya Madura wus prapti
prajanira ing Madura
katur saparipolahe
masalahe ing ayuda
sadaya katarima
wus samya kalilan mantuk
kunèng gantya kang winarna


nagara ing Surawèsthi
Adipati Kramajaya
sakit tumêkèng ajale
dèn astana Ngampèldênta
rinêngga ingurmatan
asri kawuryan dalanggung
tanapi anèng astana


sigêgên ingkang wus lalim
kocap risdhèn Surabaya
nênggih nampani surate
bupati nagri Nglamongan
bêbuka tur uninga
bilih barandhal angumpul
anèng Ngunèng pabarisan


lajêng pirêmbagan sami
kalawan Kulnèn Amiral
nêdya linurugan age
sampun angaturi surat
dhatêng Sultan Madura
nyuwun bantuning prang pupuh
dutanira lumaksana


sigêgên ing Surawèsthi
kang wus samaptèng yuda
Kartaarja kawiraos
ing Madiun pangongangan
dênê bupatènira
atmajèng rôngga ing dangu
kang kasambut prang nèng Jipang


adalêm ing Maèspati
putra amadêg bupatya
Madiun kaprênah ipe
lan Pangran Dipanagara
kamantu lawan Pangran
Pakualam ing Mantarum
pan maksih dadya bupatya


anèng Madiun nagari
nama Prawiradiningrat
ingkang dadya pêpatihe
santanane sang dipatya
asal dhusun Sèwulan
Sasradirja namanipun 


ing samangke winursita


pangeran sungkawèng galih
dene bawah lan santana
samya angaraman kabèh
ingkang rayi tumut ngraman
kagagas ing wardaya
kaya paran solah ingsun
kalamun mèlu barandhal


mungsuh kalawan Kumpêni
dadyèngsun mungsuh lan rama
Pangeran Pakualame
dahat sukawaning driya
atilar dhahar nendra
samana ing wêktu dalu
nungku nênuwun Hyang Suksma


dèn adhêp abdi kêkalih
wasta Mas Jayawirana
tansah amêsu ciptane
lingsir dalu wayahira
pangeran lagya nendra
supêna wontên kadulu
wanudyayu endah prapta


pangran nêmbah marêpêki
sarwi alon aturira
tuwan sintên ingkang rawoh
anêdhaki kawlas arsa
mèsêm alon ngandika
wruhanira wayah ingsun
eyangira nyai rara


kidul karyaningsun prapti
paring barang rupa tiga
kêndhi ingkang sira pilèh
camêthi pistul lan lapak
pangeran aturira
sadaya kawula suwun
nyai kidul amanabda


iku kaki datan kêni
mung lawak kang marang sira
dene ta camêthi kiye
simantara kang darbea
pistul kang duwenana
Si Sênthot arinirèku
nyai rara kidul musna


pangeran wungu aguling
apêpungun angandika
dhatêng Jayawiranane
dhawuhkên dènya supêna
nanging aywa kawêdhar
marang ing naliyanipun
kunèng samana wus enjang


pangeran lênggah pandhapi
patihira Sasradirja
lawan pulunane Radèn
Panji Kusumaprawira
sumiwi anèng ngarsa
gya patih wotsari matur
gusti paran karsa tuwan


inggih ing lampah puniki
dutane raka paduka
ing samangke wontên Ngunèng
dahat agêng barisira 


lamun karsa paduka
badhe ananggulang pupuh
sintên kang ingabên yuda


sadaya wus kathah balik
Banjarsari myang Sèwulan
Bêtawi sanès-sanèse
pangeran mangsuli sabda
mung panêmonira
kapriye enaking laku
Sasradirja matur nêmbah


gusti manawi marêngi
prayogi nungkul arisan
mring rakanta sang akatong
Pangeran Dipanagara
ingkang wus madêg nata
Sultan Ngabdul Kamit Prabu
Ngabdurahman Hèrucakra


pangeran èmêng ing galih
wasana alon ngandika
kulup kadya paran kowe
ingkang dadya rêmbugira
Radyan Sumaprawira
manêmbah alon umatur
kajawi karsa paduka


yèn kawula maksih urip
sampun paduka aginggang
sangking astaning guprêmèn
tan eca lamun paduka
anurut raka paduka
pangeran mangsuli muwus
yèn mangkono rêmbugira


ingong pasrahkên sirèki
nagara ing Kartaarja
manira arsa lumèngsèr
marang sakulon bangawan
masalah ing ayuda
sun bodhokakên sirèku
ing besuk kartaning jaman


sira sun angkat bupati
nèng Maèspati nagara
manêmbah sujud ngarsane
dangu nêkêm sirahira
inggih idi paduka
manggiha raharjèng pupuh
kawula maksih turuna


Sinom
Apanji Sumaprawira
katgada sura ing galih
lèngsèr sangking ing ngayunan
laju samaptèng ajurit
mêpak abdi prajurit
santanane patang puluh
mariyêmira satunggal
nèng latar apacak baris
kidul kali karêtêg sampun binubrah


dhêdhasar wantêr sudira
sudibya bèr ing kuwanin
sampeka sura mêrata
amêmpêng taruna sêkti
Pangeran Madyèng ratri
budhal saha garwa kêbut
abdi tuwin santana
miwah sagunging pra mantri
ngili dhatêng sakilènipun bangawan


suwung 

 kutha Kartaarja
tan ana janma sawiji
pangeran ciptaning driya
miringing tan kawêdhar ngling
dahat dènya pingit
ya ta wau kang winuwus
Pangeran Natapraja
nusul mring putra wus panggih
nunggil Pangran Serang lan Purwanagara


anèng Ngunèng pakumpulan
Sasradilaga ing ngarsi
lan Panji Jayapamuja
pangeran ngandika aris
Sasradilaga mangkin
kaya paran ing rêmbugmu
ngêndi patut ginêcak
Sasradilaga turnyaris
yèn kaparèng suwawi mring Kartaarja


kula wus badhami rêmbag
lan sasradirja Ngabèi
pêpatih ing Kartaarja
samôngsa paduka prapti
yêkti lajêng ngêmbuli
bandara Pangran Madiun
sampun samaptèng yuda
badhe amêngsah Kumpêni
ambantoni ing karsanipun kang raka


sadaya wus sami rêmbag
dhahar ing aturirèki
Tumênggung Sasradilaga
ondhang têngara tinitir
trêbang angklung lan bèri
bêndhe atanapi bêdhug
budhal wadya barandhal
ginêlak lampahing baris
dahat rusuh samarga ngrêrayah desa


kathahe wadya barandhal
kawan èwu malah luwih
kunêng lamine nèng marga
ing latar samana prapti
mung satêngah pal kari
lawan dalêm ing Madiun
Panji Sumaprameya
tumingal mêngsah gêng prapti
agambira madêg tyas sura marata


umiyat mêngsah anjirap
lir myat dyah yu rara sunthi
warastrane amawarna
kadi pangincanging alis
duk cêlak angrakêti
kadi dyah niba ing kasur
swarane kang sanjata
kadya kênya aminta sih
larap ingkang wastra kèngis ing sinjang


katgadèng Sumaprawira
umadêg amarêpêki
nyandhak mariyêm pinasang
wadya pat puluh tan luwih
mangapit kanan kering
mung maryêm gamaning pupuh
pinusthi wus pramana
sinulêtan barêng muni
gumarudug lir galagah kawalagar


barandhal umangsah giyak
prapta sapinggiring kali
karêtêge wus binubrah
datan bisa nabrang kali
mariyêm lawan 

 bêdhil
tan pêgat wusnya gumuntur
mimise kadi udan
mêngsahe wolu ngêmasi
ingkang tatu prasami bali lumajar


kang waras tumingal giras
lumayu tyasira miris
gya wangsul pangeran tiga
Sasradilaga umiring
lan Panji sing Mantawis
ing Ngunèng samana rawuh
lajêng samya rêmbagan
Sasradilaga turnya ris
yèn panuju gusti ing karsa paduka


kawula ingkang tumandang
dhumatêng ing Rajêgwêsi
ananging panuwun amba
paduka ngirida baris
wontên jawi nagari
mangke lamun sampun dalu
wontên wisma kabakar
paduka manjinga nagri
saha wadya laju amangrurah kutha


wus dadya ingkang rinêmbag
Sasradilaga lumaris
amung wolu kancanira
praptèng kitha Rajêgwêsi
ing pukul sanga ratri
anyêkêl wong jaga angkruk
sakawan wus binônda
lajêng binakta lumaris
manjing kitha umarêk rêkyana patya


tumênggunge datan ana
anèng jawi kitha baris
ature Sasradilaga
ki patih kula tinuding
ngaturkên brandhal inggih
kacêpêng cacahnya cur
ki patih duk miyarsa
gêlayêm dènya mangsuli
wangunira kadi katagihan madat


lah ing kono ana bocah
iya ingkang tugu buwi
iku padha tampanana
pasakitan papat iki
padha lêbokna buwi
kang kinèn tumandang gupuh
ya ta bandan binakta
lumêbêt sajroning buwi
jron kunjara lêlaran ana sawidak


ya ta lajêng pinêthokan
sadaya wus kinèn mijil
Sasradilaga brêgagah
jinêman wus dèn cêkêli
pasakitan umijil
kunjaran binasmi murub
sagunging wong lêlaran
dèn atag ngobong-obongi
wismèng patih paseban la kabupatyan


kyana patih nunjang-nunjang
gègèr puyêngan sanagri
gêni sangsaya mangrêbda
wismèng kampung-kampung tapis
kabupatèn 

 barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar


liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah


Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara


para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa


kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara


mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha


ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal


swaraning wadya gumêrah
kang môngka tungguling jurit
inggih pangeran têtiga
kang

dadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha


wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya


wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah


enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang


cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga


sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira


sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala


nêngna gantya winursita
lampahe pangeran 

 katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran


Durma
ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri


kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring


dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi


wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin


wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih


milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni


tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari


wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi



wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig


datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring


wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami


kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari


kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki


Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki


alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis


jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami


kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari


dipatine saputra santananira
myang wadya para mantri
mêthuk ing

ayuda
nèng sajawining kutha
Pangeran Purwanagari
sarêng umiyat
tinanggulang ing jurit


ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih


bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi


ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri


ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji


sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi


santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit


ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki


lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi


ingondhangan têngara bêndhe wurahan
ambodholakên baris
marga tan winarna 


lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni


Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti


Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip


kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi


tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari


kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris


kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir


duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi


sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali


lamun ingkang angirit brandhal punika
putra sangking Samawis
ing nguni wus 

 wikan
wanuh anèng Samarang
tandyanjog sangking turanggi
guwang gêgaman
lumajêng marêpêki


praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti


yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari


ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih


siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih


wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit


sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis


tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit


ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti


kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêta

turnyaris


dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari


nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit


ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi


warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil


kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki


wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil


dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging


kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti


bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni


Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah 

 wadya
ambodholakên baris


lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti


dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris


kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati


sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis


dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri


Pangkur
wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi


ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki


Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis


mring Kumpêni pinarcaya
wus katonton pakaryane ing nguni
milane jinunjung

lungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni


lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis


kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis


kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin


punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit


kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit


anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati


Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris


yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati 

 kula wus rêmbug
kèndêl ngantosi punapa
dangu-dangu lèrèh ngriki


prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik


lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid


apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris


gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris


kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih


ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki


manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati


nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega 

 samêkta kaprabon pupuh
gya bidhal sangking ing desa
praptèng jawi pacak baris


pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi


surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi


lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit


caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik


sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi


ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati


kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit


Kumpêni amanggrahan
brandhal wangsul marang ing Godhong malih
kunêng kang wus samya 

 ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi


tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti


dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih


bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit


samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari


pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris


abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil


lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris


barandhal barise tata
wus ayunan yun lan mêngsahnèki 


maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari


tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni


kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit


têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris


Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris


barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit


rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris


praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli


sawadya ngamuk mangrêpak
mriyêm 

 bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari


Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami


boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi


dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti


kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin


suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti


suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti


barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing


tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. 

 nangkil


Pangeran Adisuryèku
Pangran Suryakusumèki
Pangran Arya Pakuningrat
Pangran Prangwadana tuwin
Pangran Arya Natapraja
Pangeran Surya Mantawis


Pangran Adiwinatèku
Pangran Silarong utawi
Pangeran Dipakusuma
cakêt sumiwi ing ngarsa
Ki Maja manggalanira
sagunging para ngulami


pangulu sakancanipun
kêtib marbot lawan mudin
nunggal lawan Suranata
ya ta Sultan Ngabdul Kamit
pinarak munggèng amparan
pangandikanira aris


manira aparing wêruh
marang kadang putra mami
miwah kabèh kang sumewa
bakal ana mungsuh prapti
Walônda Jawa Madura
Sumênêp wus padha prapti


ana ing Ngayugya kumpul
paran rêmbugira sami
mungguh gêlaring ngayuda
Pangeran Dipanagari
wotsari alon turira
lamun kaparêng dewaji


benjang têmpuh ing apupuh
gurdaya nêbak gêlaring
kangjêng sultan angandika
paran rêmbugira sami
kadang sun miwah Ki Maja
lawan sagunging bupati


sadaya matur wotsantun
tan sawala anjurungi
aturipun putra tuwan
jêng sultan ngandika malih
yèn mangkono sawegaa
rakit kapraboning jurit


tandya jêngkar sang aprabu
wadya Slarong siyang ratri
sami ajar ing ayuda
pratingkahe aprang sabil
Kyai Maja myang ngulama
ingkang sami anuruti


inggar tyase pra wadya gung
mungguh ing wong aprang sabil
nêmu kamulyaning dunya
nèng ngakerat yêkti manggih
kamulyan kang luwih endah
luput siksa awal akir


lajêng samapta ing pupuh
mriyêm bandangan rinakit
dèn sandhingi mimis obat
miwah wadya kang jagèni
kawarnaa tuwan jendral
kang anèng nagri Mantawis


lawan pra jêng pangran wau
enjing têngara anitir
budhal saha wadyanira
kang dadya cucuking baris
sagunging wadya Madura
prawira Jawa nambungi


sampun binagi 

 martêlu
pangeran ingkang nindhihi
wus binage lor lan wetan
tuwin kidul kang lumaris
gumuruh untabing wadya
mariyême munggèng ngarsi


barungan salomprèt tambur
kêndhang gong bêndhe lan bèri
têtêk pan kadi butula
gênjot bumi gonjang-ganjing
kambah gunging wadyabala
barungan wahana angrik


gumêr gumuruh abarung
swaraning para prajurit
busanane môncawarna
wadya gung datanpa wilis
kadya samodra balabar
ayêm prayitna ing wèsthi


dene prajurit Mantarum
ingkang mungkasi ing wuri
tambur kêmonge gumêrah
wus praptèng jaban nagari
anèng ing dêsa Jaranan
ing Jarakan sami sêpi


dhatêng ing Silarong ngumpul
dêmang lan kenthol prasami
ing Pandhawa namanira
Martayuda lawan malih
inggih dêmang ing Pandhawa
Nyasena ingkang wêwangi


kêkalih sami tinuduh
mring Jêng Sultan Ngabdul Kamit
mêcalang yèn mungsuh prapta
nuli atura upêksi
samana Ki Martayuda
lan Nyasena aningali


dêdamêl kalangkung agung
tandya kalih numpak wajik
turôngga sinabêt mêsat
ing Silarong sampun prapti
jêng sultan nêdhêng sineba
kagyat kang sami anangkil


Dêmang Pringsilan umatur
gagap gugup anggretholi
nanging sultan wus uninga
yèn mungsuh agêng kang prapti
wasana lon angandika
budhala para prajurit


nanggulanga ing prang pupuh
bubar kang sami sumiwi
tan adangu wus samêkta
para putra wus arakit
bala tinata samêkta
ingondhangan wus umijil


sawetaning Bêndha puput
lêt Sêkargênêng utawi
Jaha lawan Suligônda
kanggenan barandhal sami
warnanên para wanita
ing Silarong wus agusis


ngungsi dhatêng Jêngglong ngumpul
kunêng kang lagya lumaris


prajurit kang sangking Yugya
ginêlak lampahing baris
sampun prapta anèng Gamblag
sakulon dhusun abaris


Mariyêm sinumêt sampun
gumludhug lir ruging ardi
barung tambur slomprèt munya
awor suwaraning bêdhil
bêndhe tinitir angangkang
barungan kalawan bèri


palagan pêtêng ngêndhanu
kukusing mariyêm bêdhil
mayor surak lir ampuhan
laju campuh ing ajurit
bêrêg-binêrêg agantya
rok rukêt asilih ungkih


wadya ing Silarong pêngkuh
Kumpêni nrajang mangungkih
ulêng kuwêl ing ngayuda
bulkiya angangseg wani
kinarutug ing sunapan
mariyême anyundhuli


ting jalêgur sungsun timbun
Kumpêni wus akèh mati
wong Silarong kèh kang pêjah
kang tan mati nandhang kanin
katgada kang para putra
mangsah têtulung ing jurit


munggèng kuda musthi lawung
narajang wadya Kumpêni
wong Madura kathah pêjah
tanapi wadya Kumpêni
ingkang gêsang nandhang brana
Wiradirja amangungkih


nanging sayah wit wus dangu
prajurite para siwi
dene kang para pangeran
amangagêm dhêsthar putih
kadi kuntul magut yuda
sarêng umangsah ing jurit


kèhing wadya gangsal atus
datan kurang datan luwih
busanane môncawarna
watangira silih-asih
punika wadya sêliran
mangsah ngadilaga dhikir


tuwan jendral awas dulu
kalamun wadya Kumpêni
linambung sangking ngiringan
tandya angabani baris
kremekare wus amapan
tan ana mungkur sawiji


Pangkur
mangsah campuh ing ngayuda
tinarajang panggah wadya Kumpêni
wadya sasêlir ngêsuk
wong Jawa datan wikan
ing gêlaring Kumpêni lamun prang pupuh
mangrêpak lajêng anunjang
panggah tan nêdya ngunduri


caruk rok ulêng-ulêngan
magênturan mariyêm wanti-wanti
Kumpêni kathah kang lampus
rinukêt yudanira
tan pakolèh

dènira bêdhil akuwur
barise wus kalêbonan
Mas Lurah Masjasta ngungkih


angamuk têguh wantala
datan pasah kinarutuk ing mimis
kèh Kumpêni dèn cis lampus
tuwin wadya Madura
kang katrajang akèh mati mawut kuwur
kapti miyarsa bramantya
pra upsir kinèn ngêbyuki


katgada sarêng umangsah
sarsan kupral têtulung ing ajurit
mas lurah prangnya rinebut
bayinèt lawan pêdhang
sampun pêjah Ki Kasônga ngamuk liwung
lawan dhuwung dhasar niyat
pêjah lan Muhkamad santri


kadi banthèng tawan brana
wong Madura kèlês kathah ngêmasi
Kumpêni kèngsêr prangipun
tata baris lumbungan
para kangjêng pangran Surakarta nuduh
santana lawan punggawa
mangsah têtulung ing jurit


Kangjêng Pangeran Purbaya
lawan raka kangjêng pangeran bèi
ari Jêng Pangran Mantarum
mangsah lan pra santana
prajurit jro katgadèng mangamuk kiwul
wadyabala Surakarta
sura teguh ing ajurit


Dyan Mas Panji Purbatmaja
mangsah kiwul watangira pinusthi
kiyai singkir kumutug
bubar kang tinarajang
ingkang panggah kasulayah akèh lampus
riwut lir banthèng kabranan
ngowak-awik amêmati


tan pasah dening warastra
wong Kumpêni angêdrèl sangking têbih
sisaning pati lumayu
ya ta wadya simpênan
wus samêkta arsa têtulung anglambung
Tumênggung Jayapênawang
sawadya mangsah ing jurit


sangking lèr sawadyanira
tan rêringa surak manapung jurit
Janagara sangking kidul
panggah wong Surakarta
tapung malih kang yuda buru-binuru
prang enjing praptaning asar
barandhal kathah kang mati


tuwan jendral umiyat
wong Kumpêni sayah kèlês ing jurit
tangkêping ngayuda kuwur
tuwin wadya Madura
myang Ngayugya kalindhih kathah kang lampus
tinêngran mundur lon-lonan
wong Silarong ambêg pati


wadya Surakarta mangsah

têtulung prang nanggulang mungsuh sêkti
caruk rok rukêt gumulung
atandhing padha Jawa
wadya Surakarta sami têguh timbul
kang katrajang kasulayah
kadya babadan bung pacing


Jendral Panggèn aparentah
kêstabêle nulungi ing ajurit
mariyême kadi guntur
sangking ing katêbihan
para wira Surakarta wuru riwut
kagolong ulêng-ulêngan
warastra pating carêngkling


gathiking pêdhang lan watang
kadi gêrah wor panjriting kang kanin
mariyêm barandhal rêmuk
wasiyate jêng sultan
wong Silarong kandhah kalindhih sumawur
sasaran sisaning pêjah
tandya Kumpêni ngajoni


ing Silarong sampun bêdhah
sêpên gusis tan ana janma siji
tuwan jêndral mariksa wus
anjajah jroning guwa
sampun suwung tandya ondhang laju mundur
mring praja gantya kocapa
Kangjêng Sultan Ngabdulkamit


kasoring prang minggah ngarga
pan kapisah ing wadya tuwin siwi
manjing wana munggah gunung
anasak murang marga
ting salêbar palayune kang wadya gung
lan sultan kathah kang pisah
mung kêdhik wadya tut wuri


para putranira sultan
mring Silarong saundure Kumpêni
para garwa sampun suwung
ngungsi panggenan liya
ngidul ngilèn lampahe golong akumpul
wus anabrang Kaliroga
wadya sadaya umiring


anèng Jêngglong masanggrahan
kangjêng sultan ngayêmakên panggalih
Kumpêni tan wontên bujung
marmayêm kangjêng sultan
Kyai Maja sadaya wus sami ngumpul
anèng masjid pondhokira
jêjêl ingkang para mukmin


ya ta wau duk samana
Kangjêng Sultan Hèrucakra Dulkamit
ngumpulakên wadyanipun
anèng ing Jêngglong desa
pan sadaya kang wadya wus sami ngumpul
para putra pirêmbagan
lan sagung para bupati


kunêng lagya rêmbagan
kang kocapa sagung wadya Kumpêni
lawan tuwan jendral mundur
praptèng nagri 

 Ngayugya
lajêng sami anèng loji dènya ngumpul
tanapi para pangeran
sadaya pêpêk nèng loji


prajurit amasanggrahan
pra pangeran utawi para upsir
sadaya pangagêng ngumpul
nèng ngloji andrawina
tuwan jendral samana lajêng dhêdhawuh
benjang-enjang badhe bidhal
lan sagung para prajurit
lan sagung para prajurit


dhatêng nagri Surakarta
wong Madura kari tunggu Mantawis
dènya parentah wus rampung
pan lajêng andrawina
kunêng dalu enjingira kang winuwus
sampun samapta sawadya
têngara budhalkên baris


kang kantun tiyang Madura
kang atêngga wontên Ngayugya nagri
tuwan jendral sawadya gung
ginêlar lampahira
lamènira ing marga datan winuwus
praptèng praja Surakarta
laju anjujug ing loji


ratri lajêng andrawina
kanjêng pangran ngabèi lan kang rayi
Jêng Pangeran Prubayèku
Pangran Arya Mantaram
saundure sumiwi kangjêng sang prabu
têdhak ngloji andrawina
nutug kongsi madyèng ratri


bibar dènira drawina
tandya pamit wau pangeran katri
sawuse tabean kondur
rawuh ing dalêmira
manjing tilam laju sare dèrèng cucul
sangking dahat panginumnya
kunêng dalu tan winarni


enjingira kang winarna
sri bupati miyos ing pôncaniti
pêpak punggawa supênuh
manindya nung ing ngarsa
para putra santana sumiwèng ngayun
mung kantun pangeran tiga
kang mêntas rawuh don jurit


kantun dènira sumewa
wus samêkta katri sarêng anangkil
kang sumewa wus supênuh
mantri ngabèi rôngga
pandêlêgan ôndhamoi wus angumpul
sagunging para punggawa
Môndranagara prajurit


pangran bèi dènya lênggah
pan kapering ing ngarsa kyana patih
Jêng Pangran 

 Purbaya iku
lênggah kapara kanan
Pangran Arya Mantaram ngandhap mabukuh
tan têbih lan sri narendra
lênggahe pangeran katri


pinarak ing dhampar dênta
sri bupati anèng bangsal pangrawit
ngandhap ginêlaran babut
sinêbaran puspita
ingalap ing biyada busana murub
kang nampa upacarèndra
lir waranggana swarga di


upacara warna-warna
pan sarwa mas ya ta sri narapati
pamulu bagus pinunjul
taruna madêg nata
lir Sri Maèspati Prabu Sasrabau
ujwala pindha baskara
prabanira balêrêngi


tan wontên kawasa mulat
mèsêm samudana nagri narapati
marang ing pangeran têlu
kang mêntas jayèng yuda
katri dhêku Pangran Purbaya umatur
ing pangèstu padukèndra
madyèng prang sami basuki


rame têmpuhing ngayuda
mung sadintên Pangran Dipanagari
kasor sawadyanya murut
silum manjing wana
dahat suka karênan miyarsa atur
jêngkar kondur angadhatyan
bibar sagung kang anangkil


kunêng wus lami praptanya
Kangjêng Pangran Purubaya utawi
kangjêng pangran bèi wau
bidhal pan tinimbalan
mring Batawi namung bakta abdi wolu
sanga Walandi satunggal
tuwan Sêtiwêr umiring


sampun rawuh Batawiyah
dahat agêng kurmatan tinatami
mangkya karsanya guprênur
sarta ratpênindiya
Kangjêng Pangran Purubaya wus kajungjung
pangkat Pangran Adipatya
Ariya Purubayèki


sinungan pangagêm cara
Wlandi miltèr dene pangkatirèki
litnan kulnèl nomêr pitu
sangking Kumpêni usar
kangjêng pangran ngabèi jinunjung juluk
jêng gusti pangran dipatya
angabèi dèn ligani


amangagêm songsong gilap
wus mupakat lajêng atur udani
marang kangjêng sang aprabu
Jêng Sunan Surakarta
prapta katur

nawala sang nata dhawuh
lamun kang rama samangkya
Pangran Kusumayudèki


sinung pangkat winisudha
Kangjêng Gusti Pangeran Adipati
Arya Kusumayudèku
kalilan songsong gilap
sinung wênang nyêpêng prajurit sawêgung
jawi myang lêbêt kalawan
gamêlan didalêm baki


wontên malih ing karsèndra
tilas songsong ing Pangabeyan lami
pinaringkên ari Prabu
Pangeran Suryabrata
sampun paring uninga kanthi sul-angsul
dhatêng nagri Batawiyah
saliring karsa narpati


wus kawrat ing dalêm surat
lumaksana praptèng nagri Batawi
agêng pakurmatanipun
warnanên raja putra
sakalihan sangking ing Batawi kondur
sarawuhing Surakarta
laju sumiwèng jro puri


kunêng gantya winursita
putra kalih duk bêdhah Slarong nguni
kasupit singidan silum
nama Pangeran Serang
kang satunggal anama Radèn Mas Sukur
kapisah lawan Jêng Sultan
Hèrucakra Ngabdulkamit


murang marga saha wadya
putra kalih desa Kêrèsèng prapti
saparan-paran angumpul
anjog ing Ngentaenta
tandya ngidul marang Bantar kang jinujug
angupaya ingkang rama
Kangjêng Sultan Ngabdulkamit


sigêg kang lagya lêlampah
pangran kalih gantya kang winarni
sadaya para tumênggung
tuwin para pangeran
ing Madura kang tinilar nèng Mantarum
jagi nagari Ngayugya
lawan sawadya prajurit


kasukan sadina-dina
anèng bale watangan kang dèn goni
siyang ratri tri gumuruh
sanès têmbunging krama
lan wong Yugya marmane lamun têtuku
barang butuh dhatêng pasar
awis kang sagêd nampèni


kunèng gantya kang winarna
lampahira wau pangeran kalih
pangran Purwanagarèku
lawan Pangeran Serang
ingkang ibu 

 tan pisah lan putranipun
nama Radèn Ayu Serang
kang atêguh sura sêkti


lampahe saya kalunta
pangran kalih ingkang sinêdyèng galih
nagri ing bang wetan wau
samarga angrêrayah
lampahira samana saya kadarum
samarga nêlukkên janma
sêdyanjog dhatêng Kadhiri


kutha ingkang kaliwatan
samya têluk dhatêng pangeran kalih
ing tanah bang wetan suyud
samya nut ing sarsa
lampahira prapta lajêng akêkuwu
anèng kutha Krêtasana
bupatine nungkul aris


namane kang darbe praja
nênggih Radyan Mênggung Wiryanagari
satunggal atmanya jalu
nama Dyan Sasrawirya
pan rumojong karsane pangêran wau
Wiryanagara lan suta
kang nyunggata pangran kalih


dahat dènira anyuba
lan rinaja-raja ginusti-gusti
wus sakeca sawadyèku
sinasugun sinungga
sabên dina nambêlèh maèsa lêmbu
jago biri menda gibas
dhêdharan môncawarni


sadina-dina bujana
pangran kalih nabda rum amanis
Wiryanagara sirèku
rakita kaprabon prang
lan mataha wadya macalangi laku
kali wetan Kartasana
jagani krêtêg kang rêmit


Tumênggung Wiryanagara
animbali dêmang tan dangu prapti
hèh dêmang ngênthak sirèku
jaga akrêtêg kana
lamun ana baris gêng arsa lumaku
krêtêg nuli bubrahana
amrih kasmaran ing jurit


Asmaradana
kunêng pangeran kêkalih
gantya ingkang winursita
Surabaya tuwan risdhèn
nalika nampèni surat
sangking Bupati Japan
ing Kartasana puniku
wontên pangran madêg kraman


cacahira mung kêkalih
bupati ing Kartasana
wus anungkul sawadyane
risidhèn Surabaya
apan lajêng parentah
Kulnèl Amiral puniku
lawan ngaturi uninga


mring Sultan Madura 

 mangkin
minta bantu ing ayuda
sampun lumampah dutane
maradinakên parentah
mring sagung pra bupatya
tanah wetan kilèn nglurug
pakumpulan Surabaya


gancanging carita prapti
bantu sangking ing Madura
Kumpêni laut sarênge
sapraptaning Surabaya
cacahe wong Madura
lan Kumpêni sèwu satus
panji wolu manggalanya


pêparabe para panji
Madura Dyan Panji Jaka
panji sêpuh bisikane
Panji Kusuma kalawan
Radèn Panji Manggala
wadya Bangil praptanipun
sèwu kajawi manggala


bupati ing Gêmbong prapti
wolung atus wadyanira
Bupati Japan wadyane
tigang atus kathahira
samanta tandya bidhal
ing marga dat winuwus
sasampun praptèng Kartasana


pacak baris wetan kali
pan maksih êlêt bangawan
lan Pangran Serang barise
Pangeran Purwanagara
anèng kilèn bangawan
mariyêm sinulut sampun
swara lir gêlap angampar


wetan kali kulon kali
mariyême datan kêndhat
barandhal êntèk obate
ondhang amundur lon-lonan
kumpêni pinrih nabrang
sêdyanira aprang ngamuk
prau manggung nglut anabrang


kêbut sawadyanya sami
praptèng kuloning bangawan
barandhal kèndêl gya nolèh
lajêng campuh ing ngayuda
Kumpêni wis prayitna
wisma gêng sajroning dhusun
sinipat maryêm sadarum


wisma Kartasana tapis
kobar katubing maruta
mubal kumbul dahanane
barandhal bubar sasaran
Kumpêni tandya nabrang
sadaya wus samya kumpul
anèng kilèning bangawan


tumênggung Wiryanagari
karêgêm wus tinugara
lan Dêmang Ngênthak katalèn
binakta mring ngarsanira
risidhèn angandika
kapriye mêngko karêpmu 


Tumênggung Wiryanagara


kawula anyuwun urip
ingapura wus sinumpah
nulya linuwaran age
kalawan sawadyanira
sadaya sinumpahan
risidhèn têngara mundur
mantuk dhatêng Surabaya


sapraptaning Surawèsthi
laju kinèn mantuk samya
pra bupati sawadyane
tanapi wadya Madura
ingondhangna gya bidhal
sasowangan sampun kêbut
matuk dhatêng prajanira


wadya Madura wus prapti
prajanira ing Madura
katur saparipolahe
masalahe ing ayuda
sadaya katarima
wus samya kalilan mantuk
kunèng gantya kang winarna


nagara ing Surawèsthi
Adipati Kramajaya
sakit tumêkèng ajale
dèn astana Ngampèldênta
rinêngga ingurmatan
asri kawuryan dalanggung
tanapi anèng astana


sigêgên ingkang wus lalim
kocap risdhèn Surabaya
nênggih nampani surate
bupati nagri Nglamongan
bêbuka tur uninga
bilih barandhal angumpul
anèng Ngunèng pabarisan


lajêng pirêmbagan sami
kalawan Kulnèn Amiral
nêdya linurugan age
sampun angaturi surat
dhatêng Sultan Madura
nyuwun bantuning prang pupuh
dutanira lumaksana


sigêgên ing Surawèsthi
kang wus samaptèng yuda
Kartaarja kawiraos
ing Madiun pangongangan
dênê bupatènira
atmajèng rôngga ing dangu
kang kasambut prang nèng Jipang


adalêm ing Maèspati
putra amadêg bupatya
Madiun kaprênah ipe
lan Pangran Dipanagara
kamantu lawan Pangran
Pakualam ing Mantarum
pan maksih dadya bupatya


anèng Madiun nagari
nama Prawiradiningrat
ingkang dadya pêpatihe
santanane sang dipatya
asal dhusun Sèwulan
Sasradirja namanipun 


ing samangke winursita


pangeran sungkawèng galih
dene bawah lan santana
samya angaraman kabèh
ingkang rayi tumut ngraman
kagagas ing wardaya
kaya paran solah ingsun
kalamun mèlu barandhal


mungsuh kalawan Kumpêni
dadyèngsun mungsuh lan rama
Pangeran Pakualame
dahat sukawaning driya
atilar dhahar nendra
samana ing wêktu dalu
nungku nênuwun Hyang Suksma


dèn adhêp abdi kêkalih
wasta Mas Jayawirana
tansah amêsu ciptane
lingsir dalu wayahira
pangeran lagya nendra
supêna wontên kadulu
wanudyayu endah prapta


pangran nêmbah marêpêki
sarwi alon aturira
tuwan sintên ingkang rawoh
anêdhaki kawlas arsa
mèsêm alon ngandika
wruhanira wayah ingsun
eyangira nyai rara


kidul karyaningsun prapti
paring barang rupa tiga
kêndhi ingkang sira pilèh
camêthi pistul lan lapak
pangeran aturira
sadaya kawula suwun
nyai kidul amanabda


iku kaki datan kêni
mung lawak kang marang sira
dene ta camêthi kiye
simantara kang darbea
pistul kang duwenana
Si Sênthot arinirèku
nyai rara kidul musna


pangeran wungu aguling
apêpungun angandika
dhatêng Jayawiranane
dhawuhkên dènya supêna
nanging aywa kawêdhar
marang ing naliyanipun
kunèng samana wus enjang


pangeran lênggah pandhapi
patihira Sasradirja
lawan pulunane Radèn
Panji Kusumaprawira
sumiwi anèng ngarsa
gya patih wotsari matur
gusti paran karsa tuwan


inggih ing lampah puniki
dutane raka paduka
ing samangke wontên Ngunèng
dahat agêng barisira 


lamun karsa paduka
badhe ananggulang pupuh
sintên kang ingabên yuda


sadaya wus kathah balik
Banjarsari myang Sèwulan
Bêtawi sanès-sanèse
pangeran mangsuli sabda
mung panêmonira
kapriye enaking laku
Sasradirja matur nêmbah


gusti manawi marêngi
prayogi nungkul arisan
mring rakanta sang akatong
Pangeran Dipanagara
ingkang wus madêg nata
Sultan Ngabdul Kamit Prabu
Ngabdurahman Hèrucakra


pangeran èmêng ing galih
wasana alon ngandika
kulup kadya paran kowe
ingkang dadya rêmbugira
Radyan Sumaprawira
manêmbah alon umatur
kajawi karsa paduka


yèn kawula maksih urip
sampun paduka aginggang
sangking astaning guprêmèn
tan eca lamun paduka
anurut raka paduka
pangeran mangsuli muwus
yèn mangkono rêmbugira


ingong pasrahkên sirèki
nagara ing Kartaarja
manira arsa lumèngsèr
marang sakulon bangawan
masalah ing ayuda
sun bodhokakên sirèku
ing besuk kartaning jaman


sira sun angkat bupati
nèng Maèspati nagara
manêmbah sujud ngarsane
dangu nêkêm sirahira
inggih idi paduka
manggiha raharjèng pupuh
kawula maksih turuna


Sinom
Apanji Sumaprawira
katgada sura ing galih
lèngsèr sangking ing ngayunan
laju samaptèng ajurit
mêpak abdi prajurit
santanane patang puluh
mariyêmira satunggal
nèng latar apacak baris
kidul kali karêtêg sampun binubrah


dhêdhasar wantêr sudira
sudibya bèr ing kuwanin
sampeka sura mêrata
amêmpêng taruna sêkti
Pangeran Madyèng ratri
budhal saha garwa kêbut
abdi tuwin santana
miwah sagunging pra mantri
ngili dhatêng sakilènipun bangawan


suwung 

 kutha Kartaarja
tan ana janma sawiji
pangeran ciptaning driya
miringing tan kawêdhar ngling
dahat dènya pingit
ya ta wau kang winuwus
Pangeran Natapraja
nusul mring putra wus panggih
nunggil Pangran Serang lan Purwanagara


anèng Ngunèng pakumpulan
Sasradilaga ing ngarsi
lan Panji Jayapamuja
pangeran ngandika aris
Sasradilaga mangkin
kaya paran ing rêmbugmu
ngêndi patut ginêcak
Sasradilaga turnyaris
yèn kaparèng suwawi mring Kartaarja


kula wus badhami rêmbag
lan sasradirja Ngabèi
pêpatih ing Kartaarja
samôngsa paduka prapti
yêkti lajêng ngêmbuli
bandara Pangran Madiun
sampun samaptèng yuda
badhe amêngsah Kumpêni
ambantoni ing karsanipun kang raka


sadaya wus sami rêmbag
dhahar ing aturirèki
Tumênggung Sasradilaga
ondhang têngara tinitir
trêbang angklung lan bèri
bêndhe atanapi bêdhug
budhal wadya barandhal
ginêlak lampahing baris
dahat rusuh samarga ngrêrayah desa


kathahe wadya barandhal
kawan èwu malah luwih
kunêng lamine nèng marga
ing latar samana prapti
mung satêngah pal kari
lawan dalêm ing Madiun
Panji Sumaprameya
tumingal mêngsah gêng prapti
agambira madêg tyas sura marata


umiyat mêngsah anjirap
lir myat dyah yu rara sunthi
warastrane amawarna
kadi pangincanging alis
duk cêlak angrakêti
kadi dyah niba ing kasur
swarane kang sanjata
kadya kênya aminta sih
larap ingkang wastra kèngis ing sinjang


katgadèng Sumaprawira
umadêg amarêpêki
nyandhak mariyêm pinasang
wadya pat puluh tan luwih
mangapit kanan kering
mung maryêm gamaning pupuh
pinusthi wus pramana
sinulêtan barêng muni
gumarudug lir galagah kawalagar


barandhal umangsah giyak
prapta sapinggiring kali
karêtêge wus binubrah
datan bisa nabrang kali
mariyêm lawan 

 bêdhil
tan pêgat wusnya gumuntur
mimise kadi udan
mêngsahe wolu ngêmasi
ingkang tatu prasami bali lumajar


kang waras tumingal giras
lumayu tyasira miris
gya wangsul pangeran tiga
Sasradilaga umiring
lan Panji sing Mantawis
ing Ngunèng samana rawuh
lajêng samya rêmbagan
Sasradilaga turnya ris
yèn panuju gusti ing karsa paduka


kawula ingkang tumandang
dhumatêng ing Rajêgwêsi
ananging panuwun amba
paduka ngirida baris
wontên jawi nagari
mangke lamun sampun dalu
wontên wisma kabakar
paduka manjinga nagri
saha wadya laju amangrurah kutha


wus dadya ingkang rinêmbag
Sasradilaga lumaris
amung wolu kancanira
praptèng kitha Rajêgwêsi
ing pukul sanga ratri
anyêkêl wong jaga angkruk
sakawan wus binônda
lajêng binakta lumaris
manjing kitha umarêk rêkyana patya


tumênggunge datan ana
anèng jawi kitha baris
ature Sasradilaga
ki patih kula tinuding
ngaturkên brandhal inggih
kacêpêng cacahnya cur
ki patih duk miyarsa
gêlayêm dènya mangsuli
wangunira kadi katagihan madat


lah ing kono ana bocah
iya ingkang tugu buwi
iku padha tampanana
pasakitan papat iki
padha lêbokna buwi
kang kinèn tumandang gupuh
ya ta bandan binakta
lumêbêt sajroning buwi
jron kunjara lêlaran ana sawidak


ya ta lajêng pinêthokan
sadaya wus kinèn mijil
Sasradilaga brêgagah
jinêman wus dèn cêkêli
pasakitan umijil
kunjaran binasmi murub
sagunging wong lêlaran
dèn atag ngobong-obongi
wismèng patih paseban la kabupatyan


kyana patih nunjang-nunjang
gègèr puyêngan sanagri
gêni sangsaya mangrêbda
wismèng kampung-kampung tapis
kabupatèn 

 barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar


liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah


Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara


para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa


kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara


mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha


ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal


swaraning wadya gumêrah
kang môngka tungguling jurit
inggih pangeran têtiga
kang

dadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha


wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya


wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah


enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang


cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga


sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira


sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala


nêngna gantya winursita
lampahe pangeran 

 katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran


Durma
ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri


kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring


dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi


wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin


wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih


milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni


tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari


wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi



wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig


datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring


wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami


kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari


kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki


Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki


alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis


jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami


kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari


dipatine saputra santananira
myang wadya para mantri
mêthuk ing

ayuda
nèng sajawining kutha
Pangeran Purwanagari
sarêng umiyat
tinanggulang ing jurit


ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih


bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi


ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri


ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji


sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi


santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit


ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki


lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi


ingondhangan têngara bêndhe wurahan
ambodholakên baris
marga tan winarna 


lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni


Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti


Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip


kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi


tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari


kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris


kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir


duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi


sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali


lamun ingkang angirit brandhal punika
putra sangking Samawis
ing nguni wus 

 wikan
wanuh anèng Samarang
tandyanjog sangking turanggi
guwang gêgaman
lumajêng marêpêki


praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti


yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari


ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih


siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih


wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit


sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis


tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit


ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti


kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêta

turnyaris


dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari


nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit


ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi


warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil


kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki


wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil


dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging


kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti


bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni


Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah 

 wadya
ambodholakên baris


lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti


dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris


kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati


sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis


dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri


Pangkur
wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi


ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki


Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis


mring Kumpêni pinarcaya
wus katonton pakaryane ing nguni
milane jinunjung

lungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni


lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis


kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis


kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin


punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit


kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit


anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati


Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris


yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati 

 kula wus rêmbug
kèndêl ngantosi punapa
dangu-dangu lèrèh ngriki


prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik


lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid


apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris


gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris


kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih


ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki


manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati


nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega 

 samêkta kaprabon pupuh
gya bidhal sangking ing desa
praptèng jawi pacak baris


pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi


surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi


lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit


caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik


sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi


ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati


kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit


Kumpêni amanggrahan
brandhal wangsul marang ing Godhong malih
kunêng kang wus samya 

 ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi


tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti


dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih


bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit


samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari


pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris


abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil


lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris


barandhal barise tata
wus ayunan yun lan mêngsahnèki 


maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari


tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni


kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit


têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris


Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris


barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit


rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris


praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli


sawadya ngamuk mangrêpak
mriyêm 

 bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari


Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami


boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi


dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti


kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin


suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti


suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti


barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing


tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. nangkil

Pangeran Adisuryèku
Pangran Suryakusumèki
Pangran Arya Pakuningrat
Pangran Prangwadana tuwin
Pangran Arya Natapraja
Pangeran Surya Mantawis

Pangran Adiwinatèku
Pangran Silarong utawi
Pangeran Dipakusuma
cakêt sumiwi ing ngarsa
Ki Maja manggalanira
sagunging para ngulami

pangulu sakancanipun
kêtib marbot lawan mudin
nunggal lawan Suranata
ya ta Sultan Ngabdul Kamit
pinarak munggèng amparan
pangandikanira aris

manira aparing wêruh
marang kadang putra mami
miwah kabèh kang sumewa
bakal ana mungsuh prapti
Walônda Jawa Madura
Sumênêp wus padha prapti

ana ing Ngayugya kumpul
paran rêmbugira sami
mungguh gêlaring ngayuda
Pangeran Dipanagari
wotsari alon turira
lamun kaparêng dewaji

benjang têmpuh ing apupuh
gurdaya nêbak gêlaring
kangjêng sultan angandika
paran rêmbugira sami
kadang sun miwah Ki Maja
lawan sagunging bupati

sadaya matur wotsantun
tan sawala anjurungi
aturipun putra tuwan
jêng sultan ngandika malih
yèn mangkono sawegaa
rakit kapraboning jurit

tandya jêngkar sang aprabu
wadya Slarong siyang ratri
sami ajar ing ayuda
pratingkahe aprang sabil
Kyai Maja myang ngulama
ingkang sami anuruti

inggar tyase pra wadya gung
mungguh ing wong aprang sabil
nêmu kamulyaning dunya
nèng ngakerat yêkti manggih
kamulyan kang luwih endah
luput siksa awal akir

lajêng samapta ing pupuh
mriyêm bandangan rinakit
dèn sandhingi mimis obat
miwah wadya kang jagèni
kawarnaa tuwan jendral
kang anèng nagri Mantawis

lawan pra jêng pangran wau
enjing têngara anitir
budhal saha wadyanira
kang dadya cucuking baris
sagunging wadya Madura
prawira Jawa nambungi

sampun binagi martêlu
pangeran ingkang nindhihi
wus binage lor lan wetan
tuwin kidul kang lumaris
gumuruh untabing wadya
mariyême munggèng ngarsi

barungan salomprèt tambur
kêndhang gong bêndhe lan bèri
têtêk pan kadi butula
gênjot bumi gonjang-ganjing
kambah gunging wadyabala
barungan wahana angrik

gumêr gumuruh abarung
swaraning para prajurit
busanane môncawarna
wadya gung datanpa wilis
kadya samodra balabar
ayêm prayitna ing wèsthi

dene prajurit Mantarum
ingkang mungkasi ing wuri
tambur kêmonge gumêrah
wus praptèng jaban nagari
anèng ing dêsa Jaranan
ing Jarakan sami sêpi

dhatêng ing Silarong ngumpul
dêmang lan kenthol prasami
ing Pandhawa namanira
Martayuda lawan malih
inggih dêmang ing Pandhawa
Nyasena ingkang wêwangi

kêkalih sami tinuduh
mring Jêng Sultan Ngabdul Kamit
mêcalang yèn mungsuh prapta
nuli atura upêksi
samana Ki Martayuda
lan Nyasena aningali

dêdamêl kalangkung agung
tandya kalih numpak wajik
turôngga sinabêt mêsat
ing Silarong sampun prapti
jêng sultan nêdhêng sineba
kagyat kang sami anangkil

Dêmang Pringsilan umatur
gagap gugup anggretholi
nanging sultan wus uninga
yèn mungsuh agêng kang prapti
wasana lon angandika
budhala para prajurit

nanggulanga ing prang pupuh
bubar kang sami sumiwi
tan adangu wus samêkta
para putra wus arakit
bala tinata samêkta
ingondhangan wus umijil

sawetaning Bêndha puput
lêt Sêkargênêng utawi
Jaha lawan Suligônda
kanggenan barandhal sami
warnanên para wanita
ing Silarong wus agusis

ngungsi dhatêng Jêngglong ngumpul
kunêng kang lagya lumaris
prajurit kang sangking Yugya
ginêlak lampahing baris
sampun prapta anèng Gamblag
sakulon dhusun abaris

Mariyêm sinumêt sampun
gumludhug lir ruging ardi
barung tambur slomprèt munya
awor suwaraning bêdhil
bêndhe tinitir angangkang
barungan kalawan bèri

palagan pêtêng ngêndhanu
kukusing mariyêm bêdhil
mayor surak lir ampuhan
laju campuh ing ajurit
bêrêg-binêrêg agantya
rok rukêt asilih ungkih

wadya ing Silarong pêngkuh
Kumpêni nrajang mangungkih
ulêng kuwêl ing ngayuda
bulkiya angangseg wani
kinarutug ing sunapan
mariyême anyundhuli

ting jalêgur sungsun timbun
Kumpêni wus akèh mati
wong Silarong kèh kang pêjah
kang tan mati nandhang kanin
katgada kang para putra
mangsah têtulung ing jurit

munggèng kuda musthi lawung
narajang wadya Kumpêni
wong Madura kathah pêjah
tanapi wadya Kumpêni
ingkang gêsang nandhang brana
Wiradirja amangungkih

nanging sayah wit wus dangu
prajurite para siwi
dene kang para pangeran
amangagêm dhêsthar putih
kadi kuntul magut yuda
sarêng umangsah ing jurit

kèhing wadya gangsal atus
datan kurang datan luwih
busanane môncawarna
watangira silih-asih
punika wadya sêliran
mangsah ngadilaga dhikir

tuwan jendral awas dulu
kalamun wadya Kumpêni
linambung sangking ngiringan
tandya angabani baris
kremekare wus amapan
tan ana mungkur sawiji

mangsah campuh ing ngayuda
tinarajang panggah wadya Kumpêni
wadya sasêlir ngêsuk
wong Jawa datan wikan
ing gêlaring Kumpêni lamun prang pupuh
mangrêpak lajêng anunjang
panggah tan nêdya ngunduri

caruk rok ulêng-ulêngan
magênturan mariyêm wanti-wanti
Kumpêni kathah kang lampus
rinukêt yudanira
tan pakolèhdènira bêdhil akuwur
barise wus kalêbonan
Mas Lurah Masjasta ngungkih

angamuk têguh wantala
datan pasah kinarutuk ing mimis
kèh Kumpêni dèn cis lampus
tuwin wadya Madura
kang katrajang akèh mati mawut kuwur
kapti miyarsa bramantya
pra upsir kinèn ngêbyuki

katgada sarêng umangsah
sarsan kupral têtulung ing ajurit
mas lurah prangnya rinebut
bayinèt lawan pêdhang
sampun pêjah Ki Kasônga ngamuk liwung
lawan dhuwung dhasar niyat
pêjah lan Muhkamad santri

kadi banthèng tawan brana
wong Madura kèlês kathah ngêmasi
Kumpêni kèngsêr prangipun
tata baris lumbungan
para kangjêng pangran Surakarta nuduh
santana lawan punggawa
mangsah têtulung ing jurit

Kangjêng Pangeran Purbaya
lawan raka kangjêng pangeran bèi
ari Jêng Pangran Mantarum
mangsah lan pra santana
prajurit jro katgadèng mangamuk kiwul
wadyabala Surakarta
sura teguh ing ajurit

Dyan Mas Panji Purbatmaja
mangsah kiwul watangira pinusthi
kiyai singkir kumutug
bubar kang tinarajang
ingkang panggah kasulayah akèh lampus
riwut lir banthèng kabranan
ngowak-awik amêmati

tan pasah dening warastra
wong Kumpêni angêdrèl sangking têbih
sisaning pati lumayu
ya ta wadya simpênan
wus samêkta arsa têtulung anglambung
Tumênggung Jayapênawang
sawadya mangsah ing jurit

sangking lèr sawadyanira
tan rêringa surak manapung jurit
Janagara sangking kidul
panggah wong Surakarta
tapung malih kang yuda buru-binuru
prang enjing praptaning asar
barandhal kathah kang mati

tuwan jendral umiyat
wong Kumpêni sayah kèlês ing jurit
tangkêping ngayuda kuwur
tuwin wadya Madura
myang Ngayugya kalindhih kathah kang lampus
tinêngran mundur lon-lonan
wong Silarong ambêg pati

wadya Surakarta mangsahtêtulung prang nanggulang mungsuh sêkti
caruk rok rukêt gumulung
atandhing padha Jawa
wadya Surakarta sami têguh timbul
kang katrajang kasulayah
kadya babadan bung pacing

Jendral Panggèn aparentah
kêstabêle nulungi ing ajurit
mariyême kadi guntur
sangking ing katêbihan
para wira Surakarta wuru riwut
kagolong ulêng-ulêngan
warastra pating carêngkling

gathiking pêdhang lan watang
kadi gêrah wor panjriting kang kanin
mariyêm barandhal rêmuk
wasiyate jêng sultan
wong Silarong kandhah kalindhih sumawur
sasaran sisaning pêjah
tandya Kumpêni ngajoni

ing Silarong sampun bêdhah
sêpên gusis tan ana janma siji
tuwan jêndral mariksa wus
anjajah jroning guwa
sampun suwung tandya ondhang laju mundur
mring praja gantya kocapa
Kangjêng Sultan Ngabdulkamit

kasoring prang minggah ngarga
pan kapisah ing wadya tuwin siwi
manjing wana munggah gunung
anasak murang marga
ting salêbar palayune kang wadya gung
lan sultan kathah kang pisah
mung kêdhik wadya tut wuri

para putranira sultan
mring Silarong saundure Kumpêni
para garwa sampun suwung
ngungsi panggenan liya
ngidul ngilèn lampahe golong akumpul
wus anabrang Kaliroga
wadya sadaya umiring

anèng Jêngglong masanggrahan
kangjêng sultan ngayêmakên panggalih
Kumpêni tan wontên bujung
marmayêm kangjêng sultan
Kyai Maja sadaya wus sami ngumpul
anèng masjid pondhokira
jêjêl ingkang para mukmin

ya ta wau duk samana
Kangjêng Sultan Hèrucakra Dulkamit
ngumpulakên wadyanipun
anèng ing Jêngglong desa
pan sadaya kang wadya wus sami ngumpul
para putra pirêmbagan
lan sagung para bupati

kunêng lagya rêmbagan
kang kocapa sagung wadya Kumpêni
lawan tuwan jendral mundur
praptèng nagri Ngayugya
lajêng sami anèng loji dènya ngumpul
tanapi para pangeran
sadaya pêpêk nèng loji

prajurit amasanggrahan
pra pangeran utawi para upsir
sadaya pangagêng ngumpul
nèng ngloji andrawina
tuwan jendral samana lajêng dhêdhawuh
benjang-enjang badhe bidhal
lan sagung para prajurit
lan sagung para prajurit

dhatêng nagri Surakarta
wong Madura kari tunggu Mantawis
dènya parentah wus rampung
pan lajêng andrawina
kunêng dalu enjingira kang winuwus
sampun samapta sawadya
têngara budhalkên baris

kang kantun tiyang Madura
kang atêngga wontên Ngayugya nagri
tuwan jendral sawadya gung
ginêlar lampahira
lamènira ing marga datan winuwus
praptèng praja Surakarta
laju anjujug ing loji

ratri lajêng andrawina
kanjêng pangran ngabèi lan kang rayi
Jêng Pangeran Prubayèku
Pangran Arya Mantaram
saundure sumiwi kangjêng sang prabu
têdhak ngloji andrawina
nutug kongsi madyèng ratri

bibar dènira drawina
tandya pamit wau pangeran katri
sawuse tabean kondur
rawuh ing dalêmira
manjing tilam laju sare dèrèng cucul
sangking dahat panginumnya
kunêng dalu tan winarni

enjingira kang winarna
sri bupati miyos ing pôncaniti
pêpak punggawa supênuh
manindya nung ing ngarsa
para putra santana sumiwèng ngayun
mung kantun pangeran tiga
kang mêntas rawuh don jurit

kantun dènira sumewa
wus samêkta katri sarêng anangkil
kang sumewa wus supênuh
mantri ngabèi rôngga
pandêlêgan ôndhamoi wus angumpul
sagunging para punggawa
Môndranagara prajurit

pangran bèi dènya lênggah
pan kapering ing ngarsa kyana patih
Jêng Pangran Purbaya iku
lênggah kapara kanan
Pangran Arya Mantaram ngandhap mabukuh
tan têbih lan sri narendra
lênggahe pangeran katri

pinarak ing dhampar dênta
sri bupati anèng bangsal pangrawit
ngandhap ginêlaran babut
sinêbaran puspita
ingalap ing biyada busana murub
kang nampa upacarèndra
lir waranggana swarga di

upacara warna-warna
pan sarwa mas ya ta sri narapati
pamulu bagus pinunjul
taruna madêg nata
lir Sri Maèspati Prabu Sasrabau
ujwala pindha baskara
prabanira balêrêngi

tan wontên kawasa mulat
mèsêm samudana nagri narapati
marang ing pangeran têlu
kang mêntas jayèng yuda
katri dhêku Pangran Purbaya umatur
ing pangèstu padukèndra
madyèng prang sami basuki

rame têmpuhing ngayuda
mung sadintên Pangran Dipanagari
kasor sawadyanya murut
silum manjing wana
dahat suka karênan miyarsa atur
jêngkar kondur angadhatyan
bibar sagung kang anangkil

kunêng wus lami praptanya
Kangjêng Pangran Purubaya utawi
kangjêng pangran bèi wau
bidhal pan tinimbalan
mring Batawi namung bakta abdi wolu
sanga Walandi satunggal
tuwan Sêtiwêr umiring

sampun rawuh Batawiyah
dahat agêng kurmatan tinatami
mangkya karsanya guprênur
sarta ratpênindiya
Kangjêng Pangran Purubaya wus kajungjung
pangkat Pangran Adipatya
Ariya Purubayèki

sinungan pangagêm cara
Wlandi miltèr dene pangkatirèki
litnan kulnèl nomêr pitu
sangking Kumpêni usar
kangjêng pangran ngabèi jinunjung juluk
jêng gusti pangran dipatya
angabèi dèn ligani

amangagêm songsong gilap
wus mupakat lajêng atur udani
marang kangjêng sang aprabu
Jêng Sunan Surakarta
prapta katurnawala sang nata dhawuh
lamun kang rama samangkya
Pangran Kusumayudèki

sinung pangkat winisudha
Kangjêng Gusti Pangeran Adipati
Arya Kusumayudèku
kalilan songsong gilap
sinung wênang nyêpêng prajurit sawêgung
jawi myang lêbêt kalawan
gamêlan didalêm baki

wontên malih ing karsèndra
tilas songsong ing Pangabeyan lami
pinaringkên ari Prabu
Pangeran Suryabrata
sampun paring uninga kanthi sul-angsul
dhatêng nagri Batawiyah
saliring karsa narpati

wus kawrat ing dalêm surat
lumaksana praptèng nagri Batawi
agêng pakurmatanipun
warnanên raja putra
sakalihan sangking ing Batawi kondur
sarawuhing Surakarta
laju sumiwèng jro puri

kunêng gantya winursita
putra kalih duk bêdhah Slarong nguni
kasupit singidan silum
nama Pangeran Serang
kang satunggal anama Radèn Mas Sukur
kapisah lawan Jêng Sultan
Hèrucakra Ngabdulkamit

murang marga saha wadya
putra kalih desa Kêrèsèng prapti
saparan-paran angumpul
anjog ing Ngentaenta
tandya ngidul marang Bantar kang jinujug
angupaya ingkang rama
Kangjêng Sultan Ngabdulkamit

sigêg kang lagya lêlampah
pangran kalih gantya kang winarni
sadaya para tumênggung
tuwin para pangeran
ing Madura kang tinilar nèng Mantarum
jagi nagari Ngayugya
lawan sawadya prajurit

kasukan sadina-dina
anèng bale watangan kang dèn goni
siyang ratri tri gumuruh
sanès têmbunging krama
lan wong Yugya marmane lamun têtuku
barang butuh dhatêng pasar
awis kang sagêd nampèni

kunèng gantya kang winarna
lampahira wau pangeran kalih
pangran Purwanagarèku
lawan Pangeran Serang
ingkang ibu tan pisah lan putranipun
nama Radèn Ayu Serang
kang atêguh sura sêkti

lampahe saya kalunta
pangran kalih ingkang sinêdyèng galih
nagri ing bang wetan wau
samarga angrêrayah
lampahira samana saya kadarum
samarga nêlukkên janma
sêdyanjog dhatêng Kadhiri

kutha ingkang kaliwatan
samya têluk dhatêng pangeran kalih
ing tanah bang wetan suyud
samya nut ing sarsa
lampahira prapta lajêng akêkuwu
anèng kutha Krêtasana
bupatine nungkul aris

namane kang darbe praja
nênggih Radyan Mênggung Wiryanagari
satunggal atmanya jalu
nama Dyan Sasrawirya
pan rumojong karsane pangêran wau
Wiryanagara lan suta
kang nyunggata pangran kalih

dahat dènira anyuba
lan rinaja-raja ginusti-gusti
wus sakeca sawadyèku
sinasugun sinungga
sabên dina nambêlèh maèsa lêmbu
jago biri menda gibas
dhêdharan môncawarni

sadina-dina bujana
pangran kalih nabda rum amanis
Wiryanagara sirèku
rakita kaprabon prang
lan mataha wadya macalangi laku
kali wetan Kartasana
jagani krêtêg kang rêmit

Tumênggung Wiryanagara
animbali dêmang tan dangu prapti
hèh dêmang ngênthak sirèku
jaga akrêtêg kana
lamun ana baris gêng arsa lumaku
krêtêg nuli bubrahana
amrih kasmaran ing jurit

kunêng pangeran kêkalih
gantya ingkang winursita
Surabaya tuwan risdhèn
nalika nampèni surat
sangking Bupati Japan
ing Kartasana puniku
wontên pangran madêg kraman

cacahira mung kêkalih
bupati ing Kartasana
wus anungkul sawadyane
risidhèn Surabaya
apan lajêng parentah
Kulnèl Amiral puniku
lawan ngaturi uninga

mring Sultan Madura mangkin
minta bantu ing ayuda
sampun lumampah dutane
maradinakên parentah
mring sagung pra bupatya
tanah wetan kilèn nglurug
pakumpulan Surabaya

gancanging carita prapti
bantu sangking ing Madura
Kumpêni laut sarênge
sapraptaning Surabaya
cacahe wong Madura
lan Kumpêni sèwu satus
panji wolu manggalanya

pêparabe para panji
Madura Dyan Panji Jaka
panji sêpuh bisikane
Panji Kusuma kalawan
Radèn Panji Manggala
wadya Bangil praptanipun
sèwu kajawi manggala

bupati ing Gêmbong prapti
wolung atus wadyanira
Bupati Japan wadyane
tigang atus kathahira
samanta tandya bidhal
ing marga dat winuwus
sasampun praptèng Kartasana

pacak baris wetan kali
pan maksih êlêt bangawan
lan Pangran Serang barise
Pangeran Purwanagara
anèng kilèn bangawan
mariyêm sinulut sampun
swara lir gêlap angampar

wetan kali kulon kali
mariyême datan kêndhat
barandhal êntèk obate
ondhang amundur lon-lonan
kumpêni pinrih nabrang
sêdyanira aprang ngamuk
prau manggung nglut anabrang

kêbut sawadyanya sami
praptèng kuloning bangawan
barandhal kèndêl gya nolèh
lajêng campuh ing ngayuda
Kumpêni wis prayitna
wisma gêng sajroning dhusun
sinipat maryêm sadarum

wisma Kartasana tapis
kobar katubing maruta
mubal kumbul dahanane
barandhal bubar sasaran
Kumpêni tandya nabrang
sadaya wus samya kumpul
anèng kilèning bangawan

tumênggung Wiryanagari
karêgêm wus tinugara
lan Dêmang Ngênthak katalèn
binakta mring ngarsanira
risidhèn angandika
kapriye mêngko karêpmu
Tumênggung Wiryanagara

kawula anyuwun urip
ingapura wus sinumpah
nulya linuwaran age
kalawan sawadyanira
sadaya sinumpahan
risidhèn têngara mundur
mantuk dhatêng Surabaya

sapraptaning Surawèsthi
laju kinèn mantuk samya
pra bupati sawadyane
tanapi wadya Madura
ingondhangna gya bidhal
sasowangan sampun kêbut
matuk dhatêng prajanira

wadya Madura wus prapti
prajanira ing Madura
katur saparipolahe
masalahe ing ayuda
sadaya katarima
wus samya kalilan mantuk
kunèng gantya kang winarna

nagara ing Surawèsthi
Adipati Kramajaya
sakit tumêkèng ajale
dèn astana Ngampèldênta
rinêngga ingurmatan
asri kawuryan dalanggung
tanapi anèng astana

sigêgên ingkang wus lalim
kocap risdhèn Surabaya
nênggih nampani surate
bupati nagri Nglamongan
bêbuka tur uninga
bilih barandhal angumpul
anèng Ngunèng pabarisan

lajêng pirêmbagan sami
kalawan Kulnèn Amiral
nêdya linurugan age
sampun angaturi surat
dhatêng Sultan Madura
nyuwun bantuning prang pupuh
dutanira lumaksana

sigêgên ing Surawèsthi
kang wus samaptèng yuda
Kartaarja kawiraos
ing Madiun pangongangan
dênê bupatènira
atmajèng rôngga ing dangu
kang kasambut prang nèng Jipang

adalêm ing Maèspati
putra amadêg bupatya
Madiun kaprênah ipe
lan Pangran Dipanagara
kamantu lawan Pangran
Pakualam ing Mantarum
pan maksih dadya bupatya

anèng Madiun nagari
nama Prawiradiningrat
ingkang dadya pêpatihe
santanane sang dipatya
asal dhusun Sèwulan
Sasradirja namanipun
ing samangke winursita

pangeran sungkawèng galih
dene bawah lan santana
samya angaraman kabèh
ingkang rayi tumut ngraman
kagagas ing wardaya
kaya paran solah ingsun
kalamun mèlu barandhal

mungsuh kalawan Kumpêni
dadyèngsun mungsuh lan rama
Pangeran Pakualame
dahat sukawaning driya
atilar dhahar nendra
samana ing wêktu dalu
nungku nênuwun Hyang Suksma

dèn adhêp abdi kêkalih
wasta Mas Jayawirana
tansah amêsu ciptane
lingsir dalu wayahira
pangeran lagya nendra
supêna wontên kadulu
wanudyayu endah prapta

pangran nêmbah marêpêki
sarwi alon aturira
tuwan sintên ingkang rawoh
anêdhaki kawlas arsa
mèsêm alon ngandika
wruhanira wayah ingsun
eyangira nyai rara

kidul karyaningsun prapti
paring barang rupa tiga
kêndhi ingkang sira pilèh
camêthi pistul lan lapak
pangeran aturira
sadaya kawula suwun
nyai kidul amanabda

iku kaki datan kêni
mung lawak kang marang sira
dene ta camêthi kiye
simantara kang darbea
pistul kang duwenana
Si Sênthot arinirèku
nyai rara kidul musna

pangeran wungu aguling
apêpungun angandika
dhatêng Jayawiranane
dhawuhkên dènya supêna
nanging aywa kawêdhar
marang ing naliyanipun
kunèng samana wus enjang

pangeran lênggah pandhapi
patihira Sasradirja
lawan pulunane Radèn
Panji Kusumaprawira
sumiwi anèng ngarsa
gya patih wotsari matur
gusti paran karsa tuwan

inggih ing lampah puniki
dutane raka paduka
ing samangke wontên Ngunèng
dahat agêng barisira
lamun karsa paduka
badhe ananggulang pupuh
sintên kang ingabên yuda

sadaya wus kathah balik
Banjarsari myang Sèwulan
Bêtawi sanès-sanèse
pangeran mangsuli sabda
mung panêmonira
kapriye enaking laku
Sasradirja matur nêmbah

gusti manawi marêngi
prayogi nungkul arisan
mring rakanta sang akatong
Pangeran Dipanagara
ingkang wus madêg nata
Sultan Ngabdul Kamit Prabu
Ngabdurahman Hèrucakra

pangeran èmêng ing galih
wasana alon ngandika
kulup kadya paran kowe
ingkang dadya rêmbugira
Radyan Sumaprawira
manêmbah alon umatur
kajawi karsa paduka

yèn kawula maksih urip
sampun paduka aginggang
sangking astaning guprêmèn
tan eca lamun paduka
anurut raka paduka
pangeran mangsuli muwus
yèn mangkono rêmbugira

ingong pasrahkên sirèki
nagara ing Kartaarja
manira arsa lumèngsèr
marang sakulon bangawan
masalah ing ayuda
sun bodhokakên sirèku
ing besuk kartaning jaman

sira sun angkat bupati
nèng Maèspati nagara
manêmbah sujud ngarsane
dangu nêkêm sirahira
inggih idi paduka
manggiha raharjèng pupuh
kawula maksih turuna

Apanji Sumaprawira
katgada sura ing galih
lèngsèr sangking ing ngayunan
laju samaptèng ajurit
mêpak abdi prajurit
santanane patang puluh
mariyêmira satunggal
nèng latar apacak baris
kidul kali karêtêg sampun binubrah

dhêdhasar wantêr sudira
sudibya bèr ing kuwanin
sampeka sura mêrata
amêmpêng taruna sêkti
Pangeran Madyèng ratri
budhal saha garwa kêbut
abdi tuwin santana
miwah sagunging pra mantri
ngili dhatêng sakilènipun bangawan

suwung kutha Kartaarja
tan ana janma sawiji
pangeran ciptaning driya
miringing tan kawêdhar ngling
dahat dènya pingit
ya ta wau kang winuwus
Pangeran Natapraja
nusul mring putra wus panggih
nunggil Pangran Serang lan Purwanagara

anèng Ngunèng pakumpulan
Sasradilaga ing ngarsi
lan Panji Jayapamuja
pangeran ngandika aris
Sasradilaga mangkin
kaya paran ing rêmbugmu
ngêndi patut ginêcak
Sasradilaga turnyaris
yèn kaparèng suwawi mring Kartaarja

kula wus badhami rêmbag
lan sasradirja Ngabèi
pêpatih ing Kartaarja
samôngsa paduka prapti
yêkti lajêng ngêmbuli
bandara Pangran Madiun
sampun samaptèng yuda
badhe amêngsah Kumpêni
ambantoni ing karsanipun kang raka

sadaya wus sami rêmbag
dhahar ing aturirèki
Tumênggung Sasradilaga
ondhang têngara tinitir
trêbang angklung lan bèri
bêndhe atanapi bêdhug
budhal wadya barandhal
ginêlak lampahing baris
dahat rusuh samarga ngrêrayah desa

kathahe wadya barandhal
kawan èwu malah luwih
kunêng lamine nèng marga
ing latar samana prapti
mung satêngah pal kari
lawan dalêm ing Madiun
Panji Sumaprameya
tumingal mêngsah gêng prapti
agambira madêg tyas sura marata

umiyat mêngsah anjirap
lir myat dyah yu rara sunthi
warastrane amawarna
kadi pangincanging alis
duk cêlak angrakêti
kadi dyah niba ing kasur
swarane kang sanjata
kadya kênya aminta sih
larap ingkang wastra kèngis ing sinjang

katgadèng Sumaprawira
umadêg amarêpêki
nyandhak mariyêm pinasang
wadya pat puluh tan luwih
mangapit kanan kering
mung maryêm gamaning pupuh
pinusthi wus pramana
sinulêtan barêng muni
gumarudug lir galagah kawalagar

barandhal umangsah giyak
prapta sapinggiring kali
karêtêge wus binubrah
datan bisa nabrang kali
mariyêm lawan bêdhil
tan pêgat wusnya gumuntur
mimise kadi udan
mêngsahe wolu ngêmasi
ingkang tatu prasami bali lumajar

kang waras tumingal giras
lumayu tyasira miris
gya wangsul pangeran tiga
Sasradilaga umiring
lan Panji sing Mantawis
ing Ngunèng samana rawuh
lajêng samya rêmbagan
Sasradilaga turnya ris
yèn panuju gusti ing karsa paduka

kawula ingkang tumandang
dhumatêng ing Rajêgwêsi
ananging panuwun amba
paduka ngirida baris
wontên jawi nagari
mangke lamun sampun dalu
wontên wisma kabakar
paduka manjinga nagri
saha wadya laju amangrurah kutha

wus dadya ingkang rinêmbag
Sasradilaga lumaris
amung wolu kancanira
praptèng kitha Rajêgwêsi
ing pukul sanga ratri
anyêkêl wong jaga angkruk
sakawan wus binônda
lajêng binakta lumaris
manjing kitha umarêk rêkyana patya

tumênggunge datan ana
anèng jawi kitha baris
ature Sasradilaga
ki patih kula tinuding
ngaturkên brandhal inggih
kacêpêng cacahnya cur
ki patih duk miyarsa
gêlayêm dènya mangsuli
wangunira kadi katagihan madat

lah ing kono ana bocah
iya ingkang tugu buwi
iku padha tampanana
pasakitan papat iki
padha lêbokna buwi
kang kinèn tumandang gupuh
ya ta bandan binakta
lumêbêt sajroning buwi
jron kunjara lêlaran ana sawidak

ya ta lajêng pinêthokan
sadaya wus kinèn mijil
Sasradilaga brêgagah
jinêman wus dèn cêkêli
pasakitan umijil
kunjaran binasmi murub
sagunging wong lêlaran
dèn atag ngobong-obongi
wismèng patih paseban la kabupatyan

kyana patih nunjang-nunjang
gègèr puyêngan sanagri
gêni sangsaya mangrêbda
wismèng kampung-kampung tapis
kabupatèn 

 barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar


liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah


Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara


para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa


kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara


mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha


ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal


swaraning wadya gumêrah
kang môngka tungguling jurit
inggih pangeran têtiga
kang

dadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha


wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya


wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah


enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang


cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga


sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira


sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala


nêngna gantya winursita
lampahe pangeran 

 katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran


Durma
ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri


kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring


dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi


wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin


wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih


milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni


tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari


wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi



wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig


datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring


wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami


kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari


kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki


Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki


alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis


jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami


kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari


dipatine saputra santananira
myang wadya para mantri
mêthuk ing

ayuda
nèng sajawining kutha
Pangeran Purwanagari
sarêng umiyat
tinanggulang ing jurit


ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih


bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi


ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri


ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji


sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi


santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit


ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki


lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi


ingondhangan têngara bêndhe wurahan
ambodholakên baris
marga tan winarna 


lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni


Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti


Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip


kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi


tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari


kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris


kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir


duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi


sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali


lamun ingkang angirit brandhal punika
putra sangking Samawis
ing nguni wus 

 wikan
wanuh anèng Samarang
tandyanjog sangking turanggi
guwang gêgaman
lumajêng marêpêki


praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti


yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari


ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih


siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih


wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit


sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis


tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit


ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti


kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêta

turnyaris


dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari


nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit


ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi


warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil


kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki


wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil


dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging


kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti


bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni


Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah 

 wadya
ambodholakên baris


lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti


dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris


kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati


sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis


dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri


Pangkur
wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi


ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki


Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis


mring Kumpêni pinarcaya
wus katonton pakaryane ing nguni
milane jinunjung

lungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni


lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis


kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis


kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin


punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit


kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit


anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati


Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris


yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati 

 kula wus rêmbug
kèndêl ngantosi punapa
dangu-dangu lèrèh ngriki


prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik


lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid


apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris


gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris


kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih


ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki


manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati


nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega 

 samêkta kaprabon pupuh
gya bidhal sangking ing desa
praptèng jawi pacak baris


pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi


surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi


lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit


caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik


sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi


ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati


kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit


Kumpêni amanggrahan
brandhal wangsul marang ing Godhong malih
kunêng kang wus samya 

 ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi


tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti


dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih


bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit


samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari


pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris


abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil


lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris


barandhal barise tata
wus ayunan yun lan mêngsahnèki 


maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari


tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni


kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit


têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris


Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris


barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit


rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris


praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli


sawadya ngamuk mangrêpak
mriyêm 

 bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari


Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami


boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi


dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti


kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin


suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti


suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti


barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing


tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. 

 barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar


liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah


Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara


para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa


kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara


mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha


ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal


swaraning wadya gumêrah
kang môngka tungguling jurit
inggih pangeran têtiga
kang

dadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha


wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya


wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah


enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang


cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga


sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira


sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala


nêngna gantya winursita
lampahe pangeran 

 katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran


Durma
ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri


kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring


dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi


wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin


wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih


milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni


tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari


wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi



wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig


datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring


wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami


kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari


kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki


Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki


alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis


jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami


kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari


dipatine saputra santananira
myang wadya para mantri
mêthuk ing

ayuda
nèng sajawining kutha
Pangeran Purwanagari
sarêng umiyat
tinanggulang ing jurit


ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih


bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi


ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri


ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji


sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi


santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit


ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki


lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi


ingondhangan têngara bêndhe wurahan
ambodholakên baris
marga tan winarna 


lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni


Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti


Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip


kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi


tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari


kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris


kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir


duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi


sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali


lamun ingkang angirit brandhal punika
putra sangking Samawis
ing nguni wus 

 wikan
wanuh anèng Samarang
tandyanjog sangking turanggi
guwang gêgaman
lumajêng marêpêki


praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti


yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari


ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih


siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih


wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit


sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis


tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit


ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti


kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêta

turnyaris


dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari


nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit


ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi


warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil


kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki


wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil


dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging


kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti


bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni


Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah 

 wadya
ambodholakên baris


lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti


dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris


kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati


sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis


dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri


Pangkur
wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi


ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki


Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis


mring Kumpêni pinarcaya
wus katonton pakaryane ing nguni
milane jinunjung

lungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni


lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis


kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis


kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin


punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit


kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit


anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati


Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris


yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati 

 kula wus rêmbug
kèndêl ngantosi punapa
dangu-dangu lèrèh ngriki


prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik


lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid


apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris


gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris


kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih


ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki


manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati


nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega 

 samêkta kaprabon pupuh
gya bidhal sangking ing desa
praptèng jawi pacak baris


pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi


surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi


lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit


caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik


sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi


ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati


kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit


Kumpêni amanggrahan
brandhal wangsul marang ing Godhong malih
kunêng kang wus samya 

 ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi


tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti


dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih


bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit


samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari


pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris


abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil


lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris


barandhal barise tata
wus ayunan yun lan mêngsahnèki 


maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari


tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni


kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit


têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris


Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris


barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit


rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris


praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli


sawadya ngamuk mangrêpak
mriyêm 

 bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari


Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami


boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi


dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti


kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin


suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti


suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti


barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing


tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. barêsih
pangeran têlu tumanduk
angêrit wadyakuswa
lajêng samya angrayahi
bupatine ing Rajêgwêsi lumajar

liwung kuwur tanpa nalar
tambuh mungsuh tambuh gêni
barandhal gumriwis ngrayah
anèng kutha Rajêgwêsi
wus sami pacak baris
akèh wong ing desa Têluk
ya ta pangeran tiga
kumpul pirêmbagan sami
kados pundi mênggah prayogining lampah

Pangeran Purwanagara
yèn parêng pinujyèng galih
suwawi dhatêng ing Dêmak
lajêng anggêcak Samawis
ingkang tinilar ngriki
pun paman kewala rampung
pun Sasra umadêga
Bupati ing Rajêgwêsi
sampun dadya nut Pangran Purwanagara

para pangeran tetiga
têtêp anèng Rajêgwêsi
tansah suka andrawina
angirupi kanan kering
suyut samya anggusti
bangêt padhangan anungkul
nglunturan Jagaraga
Pamagêtan Bayêm Ngawi
samya anut sagunging wong desa-desa

kunêng kang lagyamong suka
gantya kang winuwus malih
Risidhèn ing Surabaya
sampun budhalakên baris
Madura lan Kumpêni
kang dadya tindhihing laku
saradhadhu kumêndhan
wong Madura kang nindhihi
namanira Ariya Purbanagara

mijil laut lampahira
mêntas muarèng Garêsik
mung sêdalu kèndêlira
enjinge lajêng lumaris
ing Lamongan wus prapti
kèndêl alêrêp sadalu
ginêlak anèng marga
praptèng kutha Rajêgwêsi
laju tata pacak baris jawi kutha

ya ta pangeran têtiga
sampun ngaturan udani
yèn wontên mêngsah gêng prapta
sangking nagri Surawèsthi
samana kumpul sami
ngrêmbag prayogine mêthuk
matur Sasradilaga
sae pinêthuk ing jawi
sampun dadya kang rêmbag saksana bidhal

swaraning wadya gumêrah
kang môngka tungguling jurit
inggih pangeran têtiga
kangdadya panata baris
Sasradilaga ngarsi
Kramasetan wurènipun
Panggangwewe jajarnya
sami wong asugih wani
sampun prapta baris sajabaning kutha

wawan-winawan narajang
Kumpêni nadhahi
bêdhilira barondongan
mariyême anyundhuli
sangkuh lan tumbak uthik
pêdhang tarung lawan pênthung
rame rukêting yuda
caruk rok agolong pipit
ting barêkuh ngungkih ganti amarjaya

wadya Kumpêni kèh pêjah
kaslêpak tan bisa bêdhil
rinukêt agulagêpan
lumbungan mundur tumuli
wong Madura ngunduri
barandhal aprange kadung
wus bênggang kang ayuda
sunapan brondong amuni
mariyême pakolèh munya marambah

enjing praptèng lingsir wetan
dènira rukêt ing jurit
Kumpêni Madura rusak
bênggang bêdhile wus muni
mimis kadi garimis
barandhale kabur mawur
Kumpêni masanggrahan
barandhale kumpul malih
surup surya byar enjing campuh malih prang

cinaturakên kewala
dènira prang tigang ari
Kumpêni kathah kang pêjah
barandhal miris angisis
ya ta pangran kang katri
wus rêmbag pra sami mundur
nêdya mukul ing Dêmak
lajèng gitik mring Samawis
kang tinilar Tumênggung Sasradilaga

sangking Rajêgwêsi budhal
Kumpêni tandya ngunduri
mantuk dhatêng Surabaya
barandhal wus sami gusis
dèrèng manggèn ing warti
pangran têlu dènya ngumpul
lampahira wus prapta
nagari ing Surawèsthi
wong Madura mantuk dhatêng prajanira

sampun katur marang sultan
sasolahira ing jurit
lajèng kinulawisudha
sadaya kang jayèng jurit
kunêng kang ganjar dasih
Sasradilaga winuwus
ngadêg baris padhangan
angayomi tiyang alit
wus akathah dènya kumpul wadyabala

nêngna gantya winursita
lampahe pangeran katri
kang nêdya marang ing Dêmak
samarga anjêjarahi
wong desa kathah ngungsi
kang katrajang kawur mawur
dhasare brandhal dêlap
dhêmêne ngrusak wong cilik
lan Kumpêni yèn yuda mundur sasaran

ya ta brandhal kang sawêg sami lumampah
desa kang dèn liwati
bubar asasaran
rinayah sadarbèknya
dahat dènya kawlas asih
sami singidan
lumêbêt ing wanadri

kunêng gantya kang tugur anèng Ngayugya
sagung wadya Kumpêni
lan wadya Madura
langkung dènya musakat
margi sangking kirang bukti
mangkya katêtah
kaparak ing gagêring

dadya kathah wong Madura ingkang pêjah
tuwin wadya Kumpêni
kêna ing lêlara
awit rusuh ing têdha
sabarang ingkang kabuli
satêmah dadya
sandhang roga ngêmasi

wit wadyalit ing desa tan kobêr sawah
wontên kang olah sabin
parine tinêdha
mring sagung ama sawah
marmèng sagunging wong tani
sami asusah
wong kang gêdhe prihatin

wong Kumpêni solahe wayang-wuyungan
dènira dèrèng yakim
panggenane Sultan
Dul Kamit Hèrucakra
barandhal saya gung mangkin
ing tanah Jawa
kang angraman sapalih

milanipun pra sami wayang-wuyungan
tandya parentah aglis
mring wadya Madura
kinèn marang ing Dêmak
jagi ing Dêmak nagari
nagri Ngayugya
ngamungêna Kumpêni

tandya budhal sadaya wadya Madura
kang sami maksih urip
watawis kathahnya
nêm atus ingkang gêsang
datan kawarna ing margi
wus praptèng Dêmak
lajêng manjing nagari

wong Madura ngalun-alun pondhokira
sawênèh mondhok masjid
langkung dènya rêsah
tatane wong Madura
tan kêni wadon kaèksi
lajêng rinampas
banjur dipun ramuhi

wadon siji dèn ramuhi wong têtiga
sawênèh wong kêkalih
trakadhang dèn but pat
pama dudu wong Dêmak
sayêkti kathah bilai
wong Dêmak dhasar
wadone tau julig

datan mirsêr dèn êbut wong nênêm lila
malah sangsaya wani
lamun wong don Dêmak
wantêr-wantêr yudanya
dadya wong Madura sami
anèng ing Dêmak
kathah kang nandhang agring

wontên pêjah wong Dêmak tambuh kewala
margi panasing ati
dene rabènira
wênèh nak kadang wôngsa
prasami dipun ramuhi
cinacah-cucah
malah wong Dêmak sami

kathah murih cilakane wong Madura
gênti ingucap malih
wau lampahira
Pangeran Natapraja
lan Pangran Serang utawi
katiganira
Pangran Purwanagari

kacature Dyan Panji Jayapramuja
bêktan sangking Mantawis
wadyanira kathah
samarga angrêrayah
wong desa kèh kawlas asih
angungsi wana
saanak rayatnèki

Randhublatung Pangeran dènya kumpulan
mangkana kang winarni
Pangran Natapra
alon dènira nabda
mring Pangran Purwanagari
lah paran karsa
yayi lampah puniki

alon matur Pangeran Purwanagara
Grobogan yèn suwawi
ginêbag ing ayuda
manawi sampun bêdhah
lajêng ing Dêmak ginitik
yèn sampun bêdhah
lajêng dhatêng Samawis

jêng paduka dados têtungguling yuda
inggih wontên ing wuri
kula wontên ngarsa
mênggah angsahing yuda
kawula dhatêngi ratri
supados samya
gugup tyangipun sami

kapinujon Pangran Arya Natapraja
Pangeran Serang sami
samakta ing yuda
têngara tandya budhal
gancanging carita prapti
ing Garobogan
gègèr wong ing nagari

dipatine saputra santananira
myang wadya para mantri
mêthuk ingayuda
nèng sajawining kutha
Pangeran Purwanagari
sarêng umiyat
tinanggulang ing jurit

ngatag wadya umangsah ngangsêg ing yuda
laju campuh ing jurit
brandhal ting galedrah
anunjang sarwi surak
wong Grobogan anadhahi
karoban lawan
kèdêg kèlês kalindhih

bubar larut barise wadya Grobogan
pra sami rêbat urip
tumênggung lumajar
datan tolih ing wadya
tan karuwan ing pangungsi
tilar nagara
garwa tanapi siwi

ya ta wau Pangeran Purwanagara
lawan para prajurit
lajêng manjing kitha
lan Pangran Natapraja
Pangeran Serang tan kari
sawadyakuswa
tuwin para pawèstri

ingkang ibu Pangran Arya Natapraja
Dyan Ayu Serang nami
kadangira warda

garwane pangran dipati
sinuhun raja
duk durung madêg aji

sura sêkti sumbaga guna prawira
saciptanira dadi
tut wuri kang putra
saparan andon yuda
ya ta wau pangran katri
têtiyang desa
sadaya dèn irupi

santanane Adipati Garobogan
kathah kang samya ngabdi
mring pangeran tiga
mila sangsaya kathah
balanira pangran katri
wataranira
rong èwu kang prajurit

ya ta Pangran Natapraja pirêmbagan
lan kang paman utawi
Pangran Arya Purwa
Nagaraja Pamuja
yayi Mas Purwanagari
paran ing karsa
inggih lampah puniki

lon umatur Pangeran Purwanagara
suwawi yèn marêngi
lajêng dhatêng Dêmak
lajêng gêbag Samarang
Pangran Natapraja angling
mangayubagya
payo budhalna yayi

ingondhangan têngara bêndhe wurahan
ambodholakên baris
marga tan winarna
lampahira wus prapta
ing Dhèmpèt kang têpiswiring
kutha ing Dêmak
bêkêl Dhèmpèt winarni

Ônggamêrta pan sampun miyarsa warta
wong desa dèn ondhangi
kumpulan sawega
watara wolung dasa
samêkta kaprabon jurit
arsa mêthuk prang
barandhal ingkang prapti

Ônggamêrta manabda mring kancanira
hèh kabèh kônca mami
tuwin kadang ingwang
kang warda myang taruna
ing benjang têmpuh ing jurit
aywana obah
yèn ingsun misih urip

kabèh padha anaa ing wurèningwang
ingsun kang anèng ngarsi
asaur kukila
kyai dipun pitaya
tan nêdya pisah lan yayi
pêjah gêsanga
sadaya anglabuhi

tandya budhal Ônggamêrta sawadyanya
jaban desa miranti
pajêg barisira
samana brandhal prapta
cucuking baris tur uning
para Pangeran
Arya Purwanagari

kuningana tiyang Dhèmpèt nanggulang prang
pangeran ngandikaris
mriyêm unèkêna
dyan sami sinulêdan
mimis tibane lir riris
sagung wong desa
tyasira kêkês miris

kathah minggat kancanira Ônggamrêta
watawis ingkang kèri
kantun kawasan dasa
Ônggamrêta nèng ngarsa
gêdhangkrang munggèng turanggi
amusthi watang
panggah dahat gumingsir

duk samana Pangeran Purwanagara
katgadèng anglancangi
baris nèng turôngga
pan sarwi sinongsongan
ngapit wadya kanan kering
dupi wus cêlak
marunasta camêthi

sarwi nabda hèh Dhèmpèt sira elinga
lamun sira wong cilik
marmèngsun mangun prang
kang ingsun rêbut sira
aywa kaprentah Kumpêni
Ki Ônggamrêta
waspada aningali

lamun ingkang angirit brandhal punika
putra sangking Samawis
ing nguni wus wikan
wanuh anèng Samarang
tandyanjog sangking turanggi
guwang gêgaman
lumajêng marêpêki

praptèng ngarsa lajêng anungkêmi pada
sarwi umatur aris
anggèr datan nyana
inggih lamun paduka
ingkang amangirit baris
nênggih samangkya
dhèrèk marang ing gusti

yèn suwawi kawula aturi têdhak
wismanipun kang abdi
anglêrêpkên wadya
kaliyat satata
angumpulakên wadya lit
lêga ing driya
Pangran Purwanagari

ya ta laju lampahe brandhal sadaya
samana sampun prapti
pangeran têtiga
tuwin Dyan Ayu Serang
Ônggamrêta atur panti
para karaman
gêng alit sukèng galih

siyang dalu tan pêgat dènya kasukan
agung sunggatanèki
mragat lêmbu mesa
menda bèbèk lan ayam
andrawina ari ratri
para manggala
nutug sukaning galih

wus misuwur desa kanan keringira
Ônggamrêta patinggi
nênggih Dhèmpèl desa
pinitaya pangeran
wong ing desa kathah prapti
dalu myang siyang
sakapraboning jurit

sangsaya gêng wadyabalane barandhal
kunêng gantya winarni
Tumênggung Jêpara
sampun miyarsa warta
ing Dhèmpèt kidêkan baris
kalangkung kathah
datan kêna winilis

tindhih baris wadyabala ing Jêmpara
kumêndham lan ngabèi
parentah ing wadya
samêkta anglanggar prang
mring Dhèmpèt kanggonan baris
wong angaraman
arsa pinurwèng jurit

ondhang bêndhe têtêke ya butula
samêktaning ajurit
budhal kadi gêrah
tri atus prawira
ing marga datan winarni
wadya Jêmpara
kikising Dhèmpèt prapti

kawarnaa Pangran Arya Natapraja
Pangran Purwanagari
katri Pangran Serang
Panji Jayapamuja
Ônggamrêta munggèng ngarsi
parêk manêmbah
Ônggamrêtaturnyaris

dhuh pukulun kawula atur uninga
wadya Jêmpara prapti
tan mawi Walônda
samya Jawi kewala
Pangran Natapraja angling
paran karsanta
yayi Purwanagari

nêmbah matur Pangeran Purwanagara
inggih lamun suwawi
tinanggulang ing prang
kula pangarsanira
paduka wontên ing wingking
angirit wadya
sagung para prajurit

ingondhangan têngara wadya barandhal
bêndhe tinitir-titir
Kyai Ônggamrêta
manggalèng pabarisan
tri atus wira tan luwih
wadya barandhal
ingkang dipun tindhihi

warastrane mawarna bandhil lan tumbak
pêdhang kalewang bêdhil
wurine Pangeran
Purwanagri sawadya
sèwu wira amêpêki
warastranira
mariyêm tumbak bêdhil

kang mungkasi Pangran Arya Natapraja
lan kang paman tan têbih
nênggih Pangran Serang
wus praptèng jawi desa
tandya samya tata baris
gamêng anggabag
balabar angèbêki

wong Jêmpara umiyat mêngsahnya prapta
katgada angêdrèli
surak kadi gêrah
kadya glagah kawlagar
ngrêsing mimis lir garimis
barandhal nunjang
rame bêdhil-binêdhil

dyan umangsah Pangeran Purwanagara
sawadya amangungkih
tuwin Ônggamrêta
liwung pangamukira
nganan ngering amêmati
wadya barandhal
lir buta antuk daging

kèdêg kèlês prangira wadya Jêmpara
luluh karoban tandhing
kathah ingkang pêjah
kang waras sami giras
lumayu tan tolih wuri
kasalang tunjang
tan ana tolih gusti

bubar larut barise wadya Jêmpara
manggalane lumaris
ngabèi kaponthal
pisah lan wadyanira
dènira ngupaya urip
manjing ing wana
ya ta ingkang winarni

Pangran Arya Natapraja lan kang paman
Pangeran Serang tuwin
ari Jêng Pangeran
Arya Purwanagara
Dyan Ayu Serang nulya glis
parentah wadya
ambodholakên baris

lajêng gitik dhatêng nagari ing Dêmak
budhal sagunging baris
lir samudra bêna
sakèh desa kamargan
prasami têluk angabdi
ya ta lampahnya
ing Godhong sampun prapti

dhusun agêng inggih ing Godhong punika
lêrês apacak baris
prasami kasukan
suka sagung wong desa
saya kathah kang sumiwi
kunêng kang lagya
anèng ing Godhong baris

kang winarna sira Sang Dipati Dêmak
sampun miyarsa warti
mêngsah agêng prapta
anèng ing Godhong desa
angirupi kanan kering
dahat sungkawa
tyasira sang dipati

sang dipati laju akarya pustaka
tur uningèng Samawis
surat sampun dadya
sinungkên marang duta
tinampèn lajêng lumaris
agêgancangan
sampun praptèng Samawis

dumarojog duta tumamèng ing ngarsa
pinundhut kang kintèki
mulung wus katampan
binuka sinuksmèng tyas
bêbukane kang kintèki
Dipati Dêmak
kawula atur wuri

wontên mêngsah agêng prapta
anèng Godhong dènira macak baris
prajurite langkung agung
datan kenging winical
bawah Dêmak tiyang alit wus dèn irup
mila sangsaya mangrêbda
ambêboyong anjarahi

ingkang angirit têtiga
Pangran Arya Natapraja utawi
Pangran Serang katrinipun
Pangran Purwanagara
catur Panji Jayapamuja Mantarum
têtunggul Dyan Ayu Serang
kalêrês ibunirèki

Pangran Arya Natapraja
kapat sami prawira ing ajurit
kawula anyuwun bantu
titi raosing surat
tuwan Risdhèn Dhomis angaturi gupuh
Dyan Dipati Mretalaya
bupatine ing Samawis

mring Kumpêni pinarcaya
wus katonton pakaryane ing nguni
milane jinunjunglungguh
anèng nagri Samarang
sampun labuh duk Palembang bêdhahipun
mila dahat kapracaya
dyan dipati mring Kumpêni

lawan kolnèl ing Samarang
tan adangu sakalihan wus prapti
tundhuk gya satata lungguh
kinèn sami nupiksa
suratira Adipati Dêmak wau
palêstane lon turira
Radèn Dipati Samawis

kula pribadi kang mapag
risidhèn lon nabda tan ayogyani
lamun dyan dipati mêthuk
kinèn jagi Samarang
gya parentah mring kulnèl ingkang tinuduh
nanggulang prang saha bala
Kumpêni bètèng Samawis

kanthi wadya ing Madura
ingkang jaga Dêmak dunên ing jurit
lawan ripu ingkang rawuh
kang anèng Godhong desa
tan sawala tabe kulnèl lajêng mundur
risdhèn tan catur uninga
dhatêng Tuwan Jendral Panggin

punika ingkang barisan
nèng Kalathèn sawadya munggèng biting
tan kawarnèng marga rawuh
surat wus tinampenan
katupiksa kadriya surasanipun
tuwan jendral aparentah
ambudhalakên prajurit

kunêng kang lagya lêlampah
kawarnaa kulnèl kumdham Kumpêni
kang arsa nanggulang pupuh
ondhang sampun samapta
para upsir kang badhe ginawa nglurug
gya pêtêg têngara budhal
sangkêp kapraboning jurit

anggrêgut lampahing bala
umung gumrah tabahan munggèng ngarsi
salomprèt kalawan tambur
gancanging kang carita
lampahira kutha ing Dêmak wus rawuh
Kulnèl Dhêbron wus kapagya
lawan rahadèn dipati

Kumpêni pajeg barisnya
nèng jabaning kutha wus amiranti
wong Madura sampun ngumpul
mila barise babag
suldhadhune Kumpêni pan langkung sèwu
ya ta Sang Dipati Dêmak
mring kulnèl umatur aris

yèn pinuju karsa tuwan
baris Godhong wawi pinalut jurit
barandhale sampun agung
kulnèl mangsuli sabda
inggih tuwan dipati kula wus rêmbug
kèndêl ngantosi punapa
dangu-dangu lèrèh ngriki

prayogi tumuntên bidhal
yèn kadangon bokbilih kapiyarsi
risidhèn sayêkti bêndu
dene prakawis mêngsah
wong Kumpêni kang kinèn nanggulang pupuh
ature Dipati Dêmak
suwawi nuntên ginitik

lajêng buja andrawina
sampurnane wau radyan dipati
sawega kaprabon pupuh
calôna cara Lônda
tandya mundhut turôngga sumaos ngayun
kuda wêdalan Mêkasar
awasta pun Imbamayid

apan sampun tinitihan
bêndhe ngungkung ambudhalakên baris
dene manggalaning laku
Ngabèi Gathutkaca
warangkane Dipati Dêmak puniku
Kulnèl Dhêbrun tandya ondhang
têngara budhalkên baris

gumêr gumuruh swaranya
tambur slomprèt suling bêndhe lan bèri
samarga swarane umung
andulur lampahira
tan winarna ing marga samana rawuh
ing têpiswiringing desa
laju tata pacak baris

kunêng kang sampun samapta
gantya Pangran Purwanagara tuwin
Pangeran Nataprajèku
katri Pangeran Serang
kapat Panji Jayapamuja winuwus
Ônggamrêta marêk ngarsa
Dyan Ayu Serang tan têbih

ya ta Pangran Natapraja
matur marang kang ibu awotsari
lah punika kangjêng ibu
mêngsah Kumpêni prapta
Radèn Ayu Serang amangsuli wuwus
kulup amapaga yuda
sêlamêt prangira kaki

manabda malih pangeran
paran karsa yayi Purwanagari
pangran mangsuli sabda rum
yèn kaparêng ing karsa
jêng paduka kakang mas dhadhaning pupuh
anindhihi wadya dharat
kula ingkang mênjawati

nindhihi wadya turôngga
tangkêping prang narajang ayya wigih
wus dadya gêlaring kewuh
ondhang mring wadyabala
asawega samêkta kaprabon pupuh
gya bidhal sangking ing desa
praptèng jawi pacak baris

pan sampun sawang-sinawang
wadya brandhal lawan wadya Kumpêni
kulnèl angabani gupuh
mariyêm lan sunapan
sinumêdan swarane lir gunung jugrug
mriyêm brandhal sinumêdan
swara lir gêlap sakêthi

surakira kadi gêrah
tambur slomprèt kêndhang bèri tinitir
palagan pêtêng ngêndhanu
Pangran Purwanagara
duk tumingal palagan dhêdhêt lir pêdhut
tandya angabani bala
narajang majêng nir wèsthi

lan Kiyai Ônggamrêta
gya manêmpuh sawadya ambêg pati
duk miyat prajuritipun
Pangran Anatapraja
atêtulung golong musthi watang nêmpuh
Kumpêni liwung prangira
kadho rinukêt ing jurit

caruk rok ulêng-ulêngan
pêdhang tumbak caruk kalawan bêdhil
mariyême padha bisu
mung sangkuh lawan tumbak
kuthik pêluk warastra jagur-jinagur
sêbrak-sinêbrak dugangan
ukêl gya tarik-tinarik

sêrêg-sinêrêg putêran
liru papan gantya kandhih-kalindhih
mungsuh rowang kathah lampus
bangke sungsun matumpang
racak-racak ing payudan banjir marus
barandhal ngrukêt manunjang
Kumpêni panggah gagahi

ya ta Lurah Ônggamrêta
ngamuk rampak Pangran Purwanagari
sawadyabalanirambyuk
tan pasah dening braja
kabur kawur Kumpêni tinrajang gêmpur
Pangeran Panatapraja
sawadyane ambêg pati

kang ibu jênêngi wuntat
bubar larut Kumpêni bosah-basih
gandhih kalih gya mundur
bênggang Kumpêni mapapan
bêdhil mriyêm akèh kabandhang ing mungsuh
kasaput ing suryan wisa
sapih kang amangun jurit

Kumpêni amanggrahan
brandhal wangsul marang ing Godhong malih
kunêng kang wus samya ngumpul
Kumpêni cinarita
Kulnèl Dhêbrun anacahkên kancanipun
Kumpêni Jawa Madura
kathah sami ngêmasi

tuwan ingkang nandhang brana
tuwan kulnèl susah prangnya kalindhih
ya ta wau kang cinatur
kongsi limalas dina
dènira prang Kumpêni tan manggih unggul
sabên ri aprang kasoran
barandhale sura sêkti

dalune Godhong winarna
Pangran Natapraja agunêm pikir
lênggah kalawan kang ibu
Rahadèn Ayu Serang
lan kang rayi Pangran Serang munggèng ngayun
Pangeran Purwanagara
Jayapamuja tan têbih

bêkêl Kyai Ônggamrêta
para lurah gunêm rèhing ajurit
Dyan Ayu Serang nabda rum
kulub babing ngayuda
lawan anak Purwanagara yèn rêmbug
lan yayi Mas Pangran Serang
padha ngantêpa ing jurit

samya umatur sandika
Pangran Serang wotsari matur aris
inggih prayogi bak ayu
wadya kula grobagan
sampun dhatêng samêkta kaprabon pupuh
paran rêmbage anak mas
Pangeran Purwanagari

pangeran nêmbah turira
yèn pinuju ing karsa atur mami
wadyabala pinartêlu
tuwan anindhihana
wadya tuwan sadaya dados pangayun
de kang Mas Panatapraja
dadosa dhadhaning baris

abdi Tuwan Ônggamrêta
kang minôngka suwiwènipun kering
kula dadya kananipun
gêlar garudha nêba
sirah mangsah badan lan suwiwi ngêbyuk
sampun mawi ingomberan
mariyêmipun anunggil

lan ingkang bêkta sanjata
Kangmas Pangran Natapraja nindhihi
sadaya wus sabayantu
enjange kawarnaa
tuwan kulnèl apan wus parentah gupuh
têngara mangsah ing yuda
wus apajêg pacak baris

barandhal barise tata
wus ayunan yun lan mêngsahnèki
maryêm bêdhil munya barung
swara lir gunung bêntar
pêtêng dhêdhêt kang kukus lir têngah dalu
Pangeran Serang parentah
lan Pangran Purwanagari

tuwin Lurah Ônggamrêta
sarêng mangsah saha wadya mangungkih
mriyêm bêdhil wus kalangkung
laju caruk warastra
tandangira barandhal lir buta sèwu
parêng ambyuk amangrêmpak
gègèr kuwur wong Kumpêni

kulnèl lan upsir sadaya
myang Dipati Dêmak tan kiwul ing jurit
grêgut umangsah kuwangsul
suldhadhu kèh kabranan
wong Madura kang apanggah akèh lampus
tambuh mungsuh lawan rowang
luluh dènira ajurit

têguh-têguh wadya brandhal
apan lagya winongwong ing Hyang Widhi
prang wit enjing praptèng surup
Kumpêni sami sayah
lawan luwih dènira prang anggaluyur
barandhal ngangsêg tan bênggang
kulnèl ngundurakên baris

Kumpêni mundur wus bênggang
wong Madura kathah ingkang ngêmasi
Dipati Dêmak lumayu
lan kulnèl wus amisah
Adipati ing Dêmak sawadyanipun
lajêng mantuk dhatêng Dêmak
praptèng kutha pacak baris

barandhal anglut ing mêngsah
datan kêndhat samarga angrayahi
wong padesan kathah nungkul
mila sangsaya kathah
praptèng Mintrêng wontên Kumpêni kang mêthuk
tigang atus kathahira
barandhal nêmpuh ing jurit

rame prang mung têlung êjam
kèdêk kèlêm prangira wong Kumpêni
kèh kanin lan kapupu
kang gêsang sami bibar
wong ing Mintrêng sadaya sami anungkul
nut barang parentahira
barandhal lajêng lumaris

praptèng jawi kitha Dêmak
Dipatine Dêmak nanggulang jurit
kalawan punggawanipun
Ki Patih Gathutkaca
paksa Surakarta ananggulang ripu
Pangeran Purwanagara
lawan Ônggamrêta nuli

sawadya ngamuk mangrêpak
mriyêm bêdhil kadya ruging kang ardi
wadya Dêmak kabur mawur
Dipati Dêmak minggat
lan sawadya mantrine mawur malêdug
siluman manjing ing wana
saanak rabi tan kari

Kyana Patih Gathutkaca
minggat dhêlik angungsi mring wanadri
barandhal lajêng malêbu
marang kutha ing Dêmak
amboyongi pawèstri jarah brana gung
sagunging wadya barandhal
dahat sukanira sami

boyong èstri antuk donya
sah ing kukum sagung para pawèstri
lamun boyongan puniku
wus kalal lan paningkah
wong pawèstri kang sami binoyong iku
malah dahat sukèng driya
dèn ta banjur dèn ramuhi

dhasar Dêmak tate tatal
sura têguh ngaliyêg sabên ratri
kasambadan mangkya nêmu
mungsuh mêntas katlarag
dadya campuh ngayuda sakayun
datan ana kang tinaha
tandhing wira sura sêkti

kunêng pangeran têtiga
kapat panji manjing wismèng dipati
Dyan Ayu Serang wus kumpul
lawan Ki Ônggamrêta
angêbroki Gathutkaca wismanipun
jinarah raja darbèknya
binage sampun waradin

suka pawong sanakira
Ônggamrêta kang sami baya pati
padha karênan ing kalbu
myang sagung bala tôntra
suka-suka kasukan siyang myang dalu
boyong èstri antuk donya
manggih wisma amiranti

suyud wadyabala Demak
kang marêngkang winasesa ing jurit
pawèstrine kèh kalayu
padha dadya barandhal
sore baris lamun wektu dalu nglurug
dêdungik rôndha wêlanjar
ananggulang ripu sakti

barandhale panggah gagah
panggih padha prajurit sura sêkti
sagon-gon dènira campuh
rukêt silih prabawa
dhasar wantêr èstri Dêmak aprang dalu
tate kinarubut ing prang
tan kewran rinoban tandhing

tau atandhing sumêngka
ingkang madya binut sônga tan wiwrin
ana kang binut sapuluh
mungsuhe 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. 

 tan wisesa
kenging ing kamayan bayunira racut
temahan srah jiwa raga
sawenèh murut lumaris


kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati


ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki


sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami


mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis


Dhandhanggula
tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat


liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang


awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimating

ing jinêmrik
gambir-gambira laya


wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat


rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa


sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna


tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira


sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha


kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngi

wong cilik anggarap biting
mêpêti têngah ratan


wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak


Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya


sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah


sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta


kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan


kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara 


dhinedhelan kapanggih ngandhut kintaki
nèng sajroning sabukan


tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta


duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana


datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya


gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula


sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira


kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun


binuka sinuksmèng driya
surasane kang ibu kinèn maringi
kulnèl pamundhutira


Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang


wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina


nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora


lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta


dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta


mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana 


poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan


tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca


amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana


tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan


dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna


yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu



Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. tan wisesa
kenging ing kamayan bayunira racut
temahan srah jiwa raga
sawenèh murut lumaris

kaloka kajanapriya
dêdungik ing Demak yèn sura sêkti
kunêng gantya kang winuwus
Panji Jayapamuja
mubêng-mubêng anèng ing pungkuran dangu
kaparanggul ing wanita
manggunge ki adipati

ing wanci madek sapisan
warna ayu wiraga milangoni
Jayapamuja andulu
marêpêki têtanya
sira sapa warnanta maksih nom punjul
ngujiwat wotsari turnya
inggih kawula puniki

sêlire Dipati Demak
Panji Jayapamuja lingiraris
apa ta sira sarêju
mèlu marang manira
nêmbah matur tumungkul ngusapi êluh
sumôngga nut karsa tuwan
yèn sotah ngabdèkkên mami

mangsuli Jayapamuja
marenea tut wuria mring mami
wanita nut atut pungkur
Panji Jayapamuja
malbèng pondhok gya umanjing mring jinêm rum
wanita kandhêg ing jaba
sarwi anata mêmanis

tan sarônta wanita kinanthi
gya binakta umanjing ing tilam
dèn êlus-êlus sri natane
pinaripih ingungrum
aywa dadi tyasira yayi
pan amung apuranta
maring sun kang agung
sangking tan kawawa nandhang
kataman ing turidasmara mas gusti
kang mimba kumalèngrat

liwunging tyas sangking gênging kingkin
kerut dening manising wadana
brastha sirna prayitnane
setan ingkang angriwuk
limuting tyas kalamun lagi
ngadoni ngadilaga
karsaning Yyang Agung
jurunging tyas kang durmala
ing wasana kalantur angarih-arih
dhuh atma jiwaningwang

awlasana paringa jêjampi
wukir ali kilèning samodran
baya iki wus wijile
ingsun tinitah mêngku
wanudyèndah baya absari
Kusuma Wilutama
kang lagya tumurun
anêdhaki kawlasarsa
yam-yam tilam jêjimatinging jinêmrik
gambir-gambira laya

wus dèn êmban tansah miwal kapti
wiragane mèsêm angujiwat
kacaryan miyat baguse
widagda ing pangungrum
nabda matur anyêndhal liring
gusti udhunna ingwang
parlu yun têturuh
winangsulan sabda marta
aywa susah sênea ngêmbanan yayi
kang mimba kumalèng rat

rum-aruming kartikaning sari
kang salaga mas rêtna pakaja
ingkang wit êmas galigèn
apan sarwi angidung
kidungira ing têmbung kawi
sardula lan swandana
swara lud tyas arum
wêgang lan gôndakusuma
kumayu kakênan tyasnya muriring
cape lêsu marlupa

sinarèkkên anèng kasur sari
ripu dibya sarosa marwasa
katalampik panangkise
paris malela sumyur
katamaning ing gada wêsi
naratas marang ôngga
tan tumama têguh
kasor ngasmaradilaga
asrah jiwa bêdhahing Dêmak nagari
kunêng gantya winarna

tata tita wus antara lami
pangeran tri nutug akasukan
anèng Dêmak sawadyane
wong cilik samya suyut
Ônggamrêta jinunjung linggih
Bupati Garobogan
wêwah gêng tyasipun
Rahadèn Puspakusuma
wus ingangkat nèng Dêmak dadya bupati
wuwuh kèh wadyanira

sigêg kang wontên Dêmak nagari
ing Samarang ingkang winursita
risidhèn singkêl driyane
têlas pêjah kapupu
amung kantun wadya atlêri
Lasbègêr maksih wêtah
wus pinatah wau
anjagèni marna-marga
parapatan jinaga mariyèm kalih
prapatan jawi kitha

kartêg gantung jinonjitan sami
Bègêrira pinatah ajaga
jawining nagari kabèh
giliran patrapipun
marga-marga prapatan sami
sadaya jinaganan
pinêpêt sadarum
tinumpukan balok kathah
rina wêngiwong cilik anggarap biting
mêpêti têngah ratan

wisma-wisma sapinggiring margi
binubrahan kinèn angaliha
jro kutha dahat liwunge
samya lit manahipun
dyan dipati mêntas asakit
dèrèng waluya pisan
lagya rumbu-rumbu
kasusu watir ing driya
matur marang risidhèn pan arsa mijil
nanggulang prang mring Dêmak

Risdhèn Dhomis sangêt anggendholi
kadiparan nagara Samarang
kalamun sinuwungake
ya ta malih winuwus
sakathahe para Walandi
marpika ing Samarang
samyanglês tyasipun
sawênèh ngungsi mring palya
sarabine myang atmaja datan kari
sangking mirising driya

sagung para tuwan-tuwan langhir
pinundhutan turun mring nagara
prajurit tuwin pangane
sadaya sabayantu
angaturi marang nagari
wontên kang urun pangan
kang sawênèh urun
prajurit sapirantinya
ari ratri puyêngan praja Samawis
mung wong kampung kang bungah

sabên ari pra sami galidhig
bayaranira pan mindhak kathah
dodolan akèh payune
marmane tiyang kampung
samya suka anglêliwati
dènya ngupaya boga
cukup malah langkung
ya ta wus antara lama
dènya susah para manggalèng Samawis
bantune dèrèng prapta

kunêng gantya kang pinurwèng kawi
wadya Bèlgêr nêggih kang ajaga
nèng grêdhu wiru prênahe
wetan kutha puniku
kang nglêrêsi jagi wong Bugis
enjing wanci jam sanga
andulu wong langkung
sajuga murang ing marga
analasak mijil satêngahing sabin
anulya pinarpêkan

kang lumampah wikan dèn parpêki
gya lumajêng mangidul lampahnya
binuru dèn tut lampahe
tan wikan lamun kidul
inggih wontên ingkang jagèni
gya binujung wong kathah
kinêpung lor kidul
wus kacandhak pinusara
dhinedhelan kapanggih ngandhut kintaki
nèng sajroning sabukan

tinakonan ingkang kirim tulis
jarwa Pangeran Purwanagara
kang wontên Dêmak ing mangke
surat kalih puniku
kang satunggal kaatur maring
Kolonèl Dhêbrun ingkang
satunggal punika
mring kang ibu garwanira
jêng kiyai dipati dhongkol têrbanggi
tandya laju binakta

duta wau dhatêng ing Samawis
tan cinatur ing marga wus prapta
ing kadipatèn jujuge
pan sampun canthèl katur
dhatêng wadya kang têngga kori
mangkana Dyan Dipatya
Martalaya wau
bandan kinèn bêkta cêlak
wus kapriksa saliring pakarya titi
purwa madya wasana

datan suka sajrone panggalih
dyan sawega kinèn rakit rata
samêkta gya budhal age
surat kalih kinandhut
kang ngabêkta sampun binuwi
ing marga tan winarna
ing loji wus rawuh
lan Risdhèn Dhomis apanggya
dyan kinanthi manjing ing kamar kêkalih
risidhèn dyan dipatya

gya umatur rahadyan dipati
ing wiwitan praptaning wêkasan
sarta ngaturkên surate
kalih tinampèn sampun
mring risidhèn binuka aglis
kang mring kulnèl têmbungnya
wuse tabenipun
kaurmatan kathah-kathah
wiyosipun rèhning nguni wus prajanji
inggih lawan kawula

sabayantu gèn sun mangun jurit
lan sawadya Kumpêni sadaya
ngrurah Samarang badhene
dene sudara mundhut
arta karyèng ingon prajurit
sudara sampun susah
kula sampun kintun
surat mring ibu dipatya
ing Trêbaya asarêng sêrat puniki
pintên pamintanira

kadhawuhan mring kang bêkta tulis
lan sudara paringa wangsulan
benjang punapa awite
kula budhal anglurug
gêbag dhatêng nagri Samawis
titi têmbunging surat
gya satunggalipun
binuka sinuksmèng driya
surasane kang ibu kinèn maringi
kulnèl pamundhutira

Risdhèn Dhomas kalangkung aruntik
sarirane lir mijil dahana
wasana lon andikane
puniki paran rêmbug
dyan dipati umatur aris
lamun parêng ing karsa
sêrat kula turun
linajêngkên sinungêna
dhatêng Dhêbrun mangke paran ingkang kapti
supadosa kêtêrang

wus katuran wau kang kintèki
dyan dipati sigra apamitan
marang jêng tuwan risidhèn
wus praptèng dalêmipun
duta sampun kinèn nimbali
tan dangu praptèng ngarsa
angandika arum
Dyan Dipati Martalaya
hèh caraka paran karêpmu saiki
urip apa pralina

nangis matur gusti nyuwun urip
dyan dipati aris angandika
yèn têmên aturmu kuwe
tutugna ing lakumu
aturêna layang puniki
mring Dhêbrun dèn katampan
matêngna janjimu
yèn wus inggal balia
sajarwaa apa rèhira pêpanggih
kang tuhu ayya dora

lawan sira sun paringi kanthi
bocah ingsun amilu mring sira
sandika nêmbah ature
ya ta linuwar sampun
sarta pinaringan pisalin
wus dadya rêmbagira
kinèn budhal gupuh
tan cinatur sampun prapta
ing wismane Kulnèl Dhêbrun nuju linggih
kagyat caraka prapta

dumarojog angaturkên tulis
mulung katampèn laju binuka
sampun kadugi têmbunge
ya ta angandika rum
apa lagya prapta sirèki
matur sawêg kewala
tan kèndêl ing ênu
Tuwan Dhêbrun tandya nurat
angsul-angsul wus dadya sinungkên nuli
dhatêng duta kang prapta

mêngko bêngi kalamun sirèki
gawa dhuwit têka ing Trêbaya
jujug ngalun-alun bae
wayah pukul sapuluh
lamun ana singsot dèn aglis
sira marêpêkana
poma wêkas ingsun
caraka mangsuli sabda
kula kèndêl pêkên ingkang lèr ngantosi
inggih rawuh sampeyan

tandya pamit duta dèn sangoni
pan nyapuluh padha ringgit perak
gya mentar sigra lampahe
ing kadipatyan rawuh
gya marêpak marêk ing ngarsi
têtimbalan anyêlak
lênggaha mabukuh
Ki Dipati Mrêtalaya
angandika paran tingkahmu ngong tuding
duta amatur wêca

amiwiti malah amêkasi
dyan dipati sawega gya budhal
marang ing loji lampahe
samana sampun rawuh
lan risidhèn wus apêpanggih
laju satata lênggah
risdhèn ngandika rum
paran ing wartanira
dyan dipati umatur rèhira titi
purwa madya wasana

tuwan risdhèn kaduga ing galih
tandya angambil tromol satunggal
ingisèn karêtas akèh
lan tôndha aslinipun
gya kinunci sinungkên aglis
dhatêng radèn dipatya
jêngandika santun
inggih satunggal punggawa
sintên purun anampèkkên mangke ratri
yèn sampun katampenan

dèn cêkêla Dhêbrun dipun kêni
anggêmbora nayaka punika
poma ywa kongsi kawêsèn
kula ing mangke dalu
nèng pancuran anggèn miranti
asistèn ing jrunatan
lan sawadyanipun
andika anèng paseban
sapanêkar dumugi pojoking masjid
sami dipun prayitna

yèn saèstu luwar ing prakawis
kaya kakang lumaksanèng karya
tampi ganjaran istune
lan minggah pangkatipun
datan pocot laminya urip
rampung ingkang parentah
dyan dipati mundur
nitih rata gêgancangan
praptèng dalêm kadipatèn animbali
nayaka anom tu

Wiwit panêdhakanipun sêrat punika ing dintên Sêtu tanggal kaping Dhesèmbêr rampung ing dintên Saptu tanggal ugi Dhesèmbêr ingkang nyêrat lurah carik ing kabupatèn pamajeg Bayalali. Suradikrama. 68.