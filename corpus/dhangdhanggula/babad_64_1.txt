nukartya ri Rêspati Pon enjing
tabuh astha Bêsar kaping sapta
taun Je nuju angkane
gya sèwu wolung atus
tigang dasa langkung satunggil
mèstu sungging kiwala
Srat Dêmak ardayu
kadarbe Dèn Ngatèn Puspa-
dyirya kampung Brôngtakusuman nunggil mring
Mas Mangun Sadutyarja

drênging cipta turida ngrimati
Srat Cibolèk Bintara supadya
antuk barkahing walyakèh
supangatnya jêng rasul
myang supangatira pra mukmin
kang sumare ngrat Jawa
paringa pangèstu
manggyarja dunya ngakerat
lawan nuwun pangèstu kang maos sami
tuwin kang samya myarsa

mahyakakên lêluhur ingkang wis
kocap sadalêming Sêrat Babat
Cibolèk jaman kapindho
angkiring Majalangu
supayemut kirdhaning bumi
kinarya ngasa manah
ring pra mudha punggung
lowung srat dadya panetah
wrin carita beda-beda gidib yêkti
tar wruh darma manitra

sung artèng rèh budya nukmèng tami
wit umèksi crita warna-warna
hyir sarah sadaya dungèng
pranarda yayah laut
datan sêsak lêbdèng tyas kalbi
cakraning tyas manungsa
padhang jêmbar nglangut
gunawan kawi sangkrêta
mardikani ati susilambêg niti
nitèni jarwèng sastra

tarlèn tabri ngataskarèng tulis
para sisya ngudi munah jarwa
ring paramabasa wêroh
sapurnaning tumuwuh
wruh ing dura wruh marang yêkti
tan kewran gunardika
kabèh dadya kawruh
rèh musthikaning jipangga
mardi budi pawiyatan Babat Jawi
têtêp dadya gurenda

marmèngsun muryaning Babat Jawi
mamrih mardi putra wayah wutat
tumêngkar sagotrah ingong
èsthine carita yu
sadaya srat mila tinulis
kathah paedah barkah
sawabnya pra luhur
lagsananing wali tama
tamèng budya dadya budi tamarjati
dêdalaning widada

ngayuhwara puwaraning tulis
sangking mokal tinelat tan kêna
yya sira kapingin aèng
rèhning jaman wus santun
pami sira ngirip ingkang wis
nora yugya pinanggya
jaman mangke luput
de sun sewaya supaya
sira wignya rumakêt tibaning yêkti
yya kèlu ciptanira

ingkang panggah panyêgahmu kaki
duga wagtra ring panyakrabawa
yya sah pamikirmu dhewe
rintên ratri kok gêlung
gêlêngane wicaksèng budi
beda-bedaning crita
manuksmèng pra jumbuh
wimbuh wardaya yanjana
suptèng guna kawêntar midrawèng bumi
malaya nyakrawarta

nahên gantya ginupitèng tulis
warnanên putra Dipati Tuban
Radèn Sait panêngrane
gung rumakêt murkayu
marang silakramèng dumadi
tyas arda bêg sikara
ngubar hawa nêpsu
mahyèng pôncadriya durga
mubal jahat dêdaga trusthèng pakarti
kêrti lumuh kêrtarta

sangking sangêt panggèndèng idajil
jajalanat rumangsuk jiwangga
têmah murkanung bêg awon
kupulan para dudu
ngabotohan angadu pitik
kêplèk dhadhu slikuran
ginêr sampak kêrtu
lamun kalah nglugas wastra
dipudaya dikbyarda tindak tan yêkti
babegal maling nayap

kumalungkung punggung tuna budi
nuksmèng durta tan mamrih yuwana
mung culika ati sèdhèng
mugut yitmèng tumuwuh
mêmatèni samèng dumadi
labêtnya main kalah
gêjabane iku
madad rumakêt ring ôngga
apyun candu wanita nutun dadya blis
tintrim para nukarta

mêmatèni dalan kanan kering
nganti kasup kondhang jonaloka
Radèn Sait pakartine
ring karti sampeka dur
ingkang rama sadarpa ngudi
sayugyaning tênaya
nanging tandya wasuh
nirnakkên rubedèng atma
wasanane mung mupus ring Dad Kang Sukci
narima pandoning Yyang

ucapên Jêng Sunan Benang tampi
wartèng loka dhasar waskithèng tyas
ring ganal gaib waspaos
Radèn Sait puniku
kasihing Yyang ananging maksih
sinêngkrê ring Yyang Sukma
hyun minayèng langkung
bakal kababar ing dunya
mêksih nganti paduming Yyang Kang Sêjati
wahyèng wahyu utoma

Sunan Benang angandika aris
marang para sisya-sisya sabat
wruhanta murit sun kabèh
ing Tuban ana dudu
Radèn Sait cêcalon wali
payo samya kagodha
mamrih nirdyèng kewuh
manjing tamaning uliya
nulya Kanjêng Sunan Benang ngrasuk rugmi
jungkat tinaturêngga

pinatik mas sasotya mas adi
warna-warni ujyala sumêkar
nuksmèng thathit ting pancorot
pra sabat murit jumbuh
gya wisata nukartyèng Tubin
tantra kirdhanya prapta
ngarsèng dursila yu
Radèn Sait putra Tuban
kapanujon mêntas kalah ngadu pitik
ciptèng tyas hyun babegal

dupi mèksi jêng sunan lumaris
para sabat umèstu ing wutat
Radèn Sait wus wêspaos
mahyya sangking garubul
nyêntak ngandhêg ingkang lumaris
mangkona sabdanira
hèh kyai kang mlaku
mandhêga sun arsa minta
prabotira kang pinatik sasotya di
yèn tan awèh sun roda-

pagsa pira bobotmu sun wani
lamun arsa panggah lawan yuda
payo ngadu jayèng kewoh
jêng sunan ngandika rum
o o jêbèng Sait sareki
hyun tômpa wahyu kobra
de sirarsa limut
tan mèstu cêgahing Kuran
ngubar hawa nêpsu karsa mamêtèni
melik rajabronarta

parag tingkin sudarsanèng Widi
sadarpa hyun ring dana wimala
sarwendah kang ingsun anggo
sapira ajènipun
mingsih akèh kagungan Widi
kang sumêbar rat donya
brapa-brapa mliyun
lah ta jêbèng ika ana
wohing arèn kolang-kaling pêsthi dadi
sotya di nawarêtna

lah gèrètên kanggo jêgmu urip
sira sadarpa melik pramana
tandya sinènggèt woh rontog
woh arèn sadaya wus
dadya intên sêsotya adi
kagyat jêngêr sakala
Dyan Sait dupi wruh
kamurahaning Dad Mutlak
kang lantaran sêbdaning wali linuwih
gya jukêl ngosyèng kisma

mônca drawat mônca drasa agsi
syanita lir turasa mahyanya
hyun tobat umèstutyarjèng
tumuntur rèh satuduh
Sunan Benang laju lumaris
Dyan Sait atut wutat
mrowa mahyaning luh
jêng sunan aris ngandika
paran karsa de sira ngêtutkên kami
jagat tan kurang brana

rèh sadarpa sirarsa bêg sugih
Radèn Sait matur mawardrasa
dhuh tuwan amba tur barès
kapingin lir sang wiku
barang karsa cinipta dadi
kula hyun nilas tapak
umèstu satuduh
ing pundi karsa paduka
Sunan Benang pangandikanira manis
hèh jêbèng wruhanira

ingsun iki arsa munggah kaji
marang Mêkah yèn sira tut wutat
durung sah lakumu jêbèng
yèn panuju karêpmu
sira ingsun pêndhêm sak iki
nèng madyèng wonapringga
satus dina kulup
parasdyaning cipta kita
ayya tangi sing jro kluwat wona ngriki
yèn ingsun durung prapta

nadyan dadya suh sawawor siti
aja maras Dyan Sait sandika
Sunan Benang gya ge-age
ring sabat muritipun
kinèn karya kaluwat sami
tantra dangu wus dadya
Radèn Sait gupuh
kinèn manjing sigra-sigra
gya sareyan jêng sunan dhawuh ngurugi
lwir caraning gusthika

nèng madyaning wana gambira di
wusnya pinêtak nulya tinilar
jêng sunan lêpas kirdhane
hyun marang Mêkah sujut
manujya ri Jumuwah prapti
sakêdhap ring bètolah
bakda Jumungah wus
rawuh malih tanah Jawa
midêr ing rat nahêntya ingkang winarni
Rêtnayu Rasawulan

wêka Tuban warna yu di luwih
ulat tangguh wênês prabèng wagtra
tapa ngidang mawor sato
nèng madyaning wana gung
graning srêngga ing Glagahwangi
sang rêtna nut satingkah-
ing kidang miturut
saparan-paran tut wutat
tan cinatur lamènira abêk tèki
sobat para arina

boga gagodhong wohing klampis
sebak kidang ing wona tan siwah
ucapên wali kinaot
sangking ngajam tumurun
marang Jawa hyun mati ragi
kasbut Sang Sèh Mulana
Mahgrip trah jêng rasul
wus waskithèng tyas nirmala
bangun tèji nèng madyaning Glagahwangi
pratisthèng luhur wrêgsa

manujyèng gon sor wiyu ana blik
tirtanya jro wêning kinclang-kinclang
kacaryan lumyat sumorot
pitêkur luhur wiyu
tarak boga myang nginum warih
hyun nêgês karsaning Dad
kang wajibul wujut
munajat sadalêm cipta
Glagahwangi ing têmbe dadya praja di
manrahkên gami Islam

rèh tinuding ring sudarmanèki
jêng pangeran ing atas maruta
kinèn ngislamkên wong akèh
tanah Jawa sêdarum
marma Jêng Sèh Mulana Mahgrib
bangun tèki barata
driyarda gung nungku
sakajat ingadilana
akaryeslam marang wragsa tanah Jawi
yèku purwaning tapa

dupyantara lama nèng luhur blik
ucapên kusuma kang abrota
ngidang saparan-parane
nèng madyèng Glagaharum
gya umèksi na tirta wêning
kayuman wrêksa-wrêksa
ngrêbaka pang singub
sang rêtna ebat lumiyat
tandya raryyan arsa siram nginum warih
ponang blik ginêbyuran

byar katingal sajatining èstri
tan wiwaha sang dyah ring sang tapa
nèng luhur sêndhang mathongkrong
rèh madyaning wana gung
arda mokal yèn ana jalmi
nir prayitnèng wanita
lagnyana nèng banyu
kawarna kang bangun tapa
Sèh Mulana Mahgrib waskitha umèksi
ring dyah kang maha brata

wus kawigang tyasira sang rêsi
sakala klimput kapandhitannya
dumadya korut nutpahe
tumètès madyèng ranu
wantu mani hyun dadya wiji
satêngah darbe usya
manjing sang rêtna yu
sakala krasa saratwat
yayah bindra raras nèng madyaning kanthil
sang sukèksi sru kagyat

sadarpa putêking galih
dera ngrasa sacumbona
tan ana lêlawanane
mangkana osiking prana
dhuh sang dewa bathara
pagene sun krasa kasut
lir nambut titahing krama

apa ta setan apa jim
kêndhak sikara migêna
nyidrasmara rêsmining rèh
dupyantara sang juwita
nèng sadalêming tirta
mara mobah ting pajêlut
tôndha trang isi kuthara

jabang bayi mobah-mosik
sebak bayi sangang côndra
sang dyah saya kapitane
bingung tan ana tinarka
glis mêntas sangking tirta
jabang bayi mubul-mubul
ebahnya saklangkung rosa

sang dyah bingung tyas makatring
tatela trang jroning garba
wus isi kuthara gêdhe
mangkana sang dyah kang sêbda
dhuh dewa kang minulya
sapa nyidrasmarèng laku
migêna gêndhak sikara

punapa jro pringgi iki
ana dewa bêg niaya
nulya dèn ungak jroning we
ana mayôngga mathingkrang
jubah sêrbannya seta
nyingkruk mathongol pang wiyu
dyah tumêngèng nginggil lumyat

ana jalma tèki-tèki
midik mênanging parasdya
katarèng tangguh sêmune
sang dyah sugal pasrangkara
hèh lanat tumuruna
wiku-wikuning atêlu
migêna arda sikara

nyidrasmara tôntra rêsmi
sun nèng jro we ngrasa tômpa
nutpah manjing sat rasèngong
sebak mêdhot kang usya
midrawa badan wrata
bandarasèng sun ngalumpruk
jro garba ana kunthara

wantarantuk sangang sasi
sun kamitênggêngên ngrasa
kalingane jêbul kowe
kang ganggu rèh palacidra
tangguhku sira brôngta
pagene cidrèng silayu
murang tindaking krêtarta

sang wiku tumêrah ririh
ngarah-arah ciptèng driya
rumôngsa merang jro tyase
masthi kajibah panêrka
dhasar yêkti rèh cidra
ngrasa mahyèng manimurut
sangking brajamusthènira

arda mangungun ing galih
sigra mamrês tiwikrama
rumôngsa cidra kirdhane
Mulana Mahrib tumulya
jabut brajamusthinya
sakala dakar wus pugut
landhungan wus katut sirna

pinujyèng cipta kapusthi
minôngka taklit kanisthan
dakar tandya warni waos
wit sangking tinrimèng sabda
pandoning Dad Kang Mulya
wus cinitra nèng mahpul
lêlampahaning kawula

sang wiku wus nyangkrah mungging
buntala parêk sang rêtna
sarya rum pangandikane
hèh adining rêtna brônta
pagene sira duka
lah punapa karanipun
muwus Maulana tapa

mangsuli sang dyah sru wêngis
hèh durta ngikal durgama
ngukiri lakumu sèdhèng
dera nyidrasmara tôntra
têmah garbini amba
saka pakarti dhusthamu
karya wiranging wanudya

sun sidhêp sira wran lêwih
nora wruh janma druwaka
pandhita di sipat pêndhog
sang wiku gya buka wastra
lah yayi wruhanira
ngong tan priya awit timur
brajamusthi ingsun tanpa

kaya paran gon sun rêsmi
sun lagsma tanpa budaya
nyidrasmara boya darbe
sang dyah waskithèng pamulat
Jêng Mahrib lir wanudya
tumulya wusnya mrikêlu
sampeyan dalêm sang tapa

nucup jêng paduka rêsi
sarwi matur manuhara
adhuh sang wiku kinaot
sayuta nuwun agsama
rèh wahyèngwicaramba
munah ring sêbda kang dudu
tobat kula kaatura

batên langkung mung minta sih
tuwan nglunturna kawlasan
nuwun sirnane wiyade
deramba garbini tuwa
jro dhara na kunthara
sintên kang yugya têtulung
luwarnya bayi jro garba

amung paduka sang rêsi
yèn tuwan botên sung wêlas
tulung patik citrakane
tanpa kakung darbyatmaja
lah ruwatên kawula
yèn paduka tan têtulung
uhung utapêna laya

amba trimah nganyut pati
nèng dunya nandhang druhaka
tan wande dados gaguyon
ing janaloka rat donya
sang wiku wlas nupiksa
hèh sirèku jaluk tulung
lah rêtna age mungkura

manawa parênging Widi
sun tulungi wahyèng jabang
nulya mungkur sang lyir sinom
Maolana sigra natab
lambungnya sang juwita
kaanan bayi mêtu
sangking lambung dyah kang kiwa

mlupat ki aruna siwi
jabang bayi mahya priya
cahya nuksmèng côndra melok
Rasawulan wus waskitha
kunthara sampun luwar
sigra sang rêtna lumayu
sebak kidang malbèng wana

nahên kawarsita malih
wontên trahing wasyapada
nandhang citraka wus suwe
yayah sarêng lêlampahan
nanging ganti cinitra
nênggih tanah dhusun Tarub
wontên rôndha kawlasarsa

sabab tinilar ing laki
ajal durung pati lama
tatinggal wêka sawiyos
lagya ngumur kalihwarsa
datan antara lama
sêtaun atmaja layu
ni rondharda duka cipta

mangêningkên tyas kang sukci
nêkêm sabda nungku karsa
nèng kubure tênayane
ardambêg tarak subrônta
tan nginum datan boga
wungunya kêlantur-lantur
nèng dagan atma kang laya

ngèksi tiksyèng grana ngudi
ring Yyang Kang Samingun Basar
tuka palaling Hyang Manon
dera manggih duka cipta
kaluluh-luluh papa
dupi ingkang lagi murut
tantra atmaja pralaya

mila sru deranta ngrintih
nêgês karsaning sudyarsa
mênanging budi rumajong
minta aksamèng kang murba
wasitanên Mulana
Mahgrib ingkang tapa nungku
anèng Glagahwangi wana

kang wus tan samar ing wèsthi
èsthining cipta waspada
dhusun Tarub ana wadon
subrata amati raga
wit katamèng paparda
Sang Maolana dupi wruh
tandyèmut darbe kunthara

hyun pinaring kang prihatin
sang panêmbahan ngandika
sayugyane bayi kiye
sun paringne nyai rôndha
Tarub kang tarak boga
supaya bayi kadhaku
dadia tênayanira

ing wanci ratri marêngi
wantara wayah jam tiga
kunthara sinambut age
binêkta mêsat gêgana
tantra ing lagsitanya
têkan kubur dhusun Tarub
katuju ni rôndha lagya

sasèdhèn satêngah guling
byar nglilir mèksi gêgana
ana cahya padhang katon
lwir bêdhah langit kang sapta
katon sumilak padhang
tumrun sing dirgantara sru
jlog tumraptèng ngarsanira

Jêng Maolana nabda ris
hèh wadon wêruhanira
iki bêbayi sawiyos
jalu trahing daniswara
ibu seda kunduran
iki gantine sutamu
tênayanta kang wus lena

mètên wêka dunya ngakir
mênawa nêkakkên bagya
Kidang Tlangkas panêngrane
lan iki tumbak sajuga
dhapur sangkuh sênjata
Kyai Plèrèt wastanipun
têmbe pusakaning nata

ratyagung ing nungsya Jawi
sanadyan ta benjang
manrahkên drajat kinaot
wahyanirèng wahyu kubra
bawani ing bawana
wibawaning ratu agung
midana para duskarta

arda bagyane ing wuri
bisa dadi pangauban
kabêjanmu luwih gêdhe
sôngka barkahing kunthara
lah iku tampanana
iya wruhanamu ingsun
Jêng Sèh Mahgrib Maolana

ni rôndha muka wor siti
ngraub sutikna paduka
sarwi karuna ature
adhuh kang yayah jawata
nuwun sayuta tômpa
pêparing paduka ibnu
amba tan bangkit narima

sinihan tanpa upami
batên langkung amba pasrah
ring sudyarsa ing têmbe
kawula pangèstu tuwan
pun dasih atas darma
momong trahing kusumatus
sandika mituhyèng sabda

tandya Jêng Mulana Mahrib
ngandika lon mring ni rôndha
lah uwis nyai ngong bowo
môngsa borong atmajanta
gya ngindra Sang Mulana
mêsat ngayuh ing dirga yu
sebak cancala plas sirna

ni rôndha datan wêntawis
kabêkta mantuk sêmona
sang kunthara di binapong
ri-ari mêksih durung sah
sangking nabining bocah
sarwi glolo sênggruk-sênggruk
byar raina praptèng wisma

kathah tôngga kanan kering
miwah para mônca desa
nom tuwa jalyèstri tinjo
kondhang kasubagèng loka
ni rôndha atuk suka
pêparingnya Yyang Maha Gung
malekat kang sidikara

pinaripurna kasubing
pinagas ponang kastara
lwir adad bêbayi akèh
samana wismaning radha
sêkala dadya pasar
singa prapta sung pisungsung
buga wastra warna-warna

rôndha nom sugih sêkala
pèni-pèni raja pèni
adi wrat kang kaya-kaya
samya sung sumbaga rugmi
glang kalung anting-anting
kroncong suping mas umacur
guyup pra narakarya
rintên ratri angêlèki
amiwaha ring satriya anyar prapta

wantara trahing wiradya
wagtra wênês nuksmèng sasi
baluting wadana netra
jait tandhane trah gusti
nanging sang jabang bayi
datan nginum hèr parasu
mung nucup suwidanya
pribadi ing kanan kering
yeka ingkang minôngka bagas subadya

de pusaka warna tumbak
Jêng Kyai Plèrèt sinandhing
tan têbih ulu pasaryyan
tumbal sarat sawêntawis
têbih rubedèng bayi
tulus lulus gung sêmpulur
bagus Kidang Têlangkas
kocapa ing Majapait
Brawijaya garwa jigarbini wrêda

kalis roga sigra babar
mahya jalu warna pêkik
umijil sang dyah andara
awit kanjêng pramèswari
sinung ran Bodhansriti
karsanya ingkêng sinuwun
dupi antara lama
sa nata ing Majapait
kênèng roga cintaka gêng kang tumrapta

katêmpuh grah rajasinga
saklangkung putêg tyas kingkin
gya manjing sanggar pamlêngan
ngatas ring Yyang Udipati
minta waluyèng sakit
tinarima ing dewa gung
ana syara kapyarsa
tumêrah nuksmèng karna ji
hèh sang prabu lamun sira hyun waluya

kromoa putri ing Pandhan
kang wignya birat prikhatin
yeka kang dumadi saras
sang nata gya têdhak sangking
sanggar langgatan maring
sonasewaka dhêdhawuh
mring Patih Gajahmada
mundhut nglagsma dyah katami
bêboyongan sangking Pandhan hyun kagarwa

kaparêng katujyèng karsa
wontên tawan wanita di
putri adi tanah Pandhan
dhasar kênya yu prak-ati
konjuk jêng sri bopati
cacog ing karsa panuju
wus winiwaha dadya
lagsminèng sadalêm puri
winasmara sapisan kaparêng dadya

garbini antara lama
sang acôndra praptèng wanci
babar jaba mahyya priya
bagus trah jalma linuwih
wus sinungan kêkasih
Bondhan Gêjawan sang kusnun
kang ibu laju seda
karsanya sri narapati
kuntharadi pinaringkên juru sawah

ki juru mangabyantara
sinabdan hèh juru sabin
sutaningsun rumatana
mètên atmanta sêjati
yya taha ring bêbayi
deranta wèh wulang wuruk
nahên ingkang rinipta
Jêng Sunan Benang tyas eling
nguni darbe pêndhêman calon uliya

sabat murit dhinawuhan
kinèn bêkta pacul linggis
wus sumêkta gya ngindrarsa
glis prapta pêrnahe nguni
tatêngêr wus pinanggih
glagah lang-alang wus cukul
mêrkakah wus binabat
ramon sinaponan rêsik
gya dhinudhuk gusthika sarêng kapiksa

Dyan Sait binapong mêntas
nèng pante lwir sangaputih
tandya kagotong ring Benang
kantaka tan wruh sêkalir
tan kacatur nèng margi
praptèng gon katiyup kukus
ring muksyaraning boga
kêrjêt mosik tyasmu eling
sigra lênggah Jêng Sunan Benang glis ngusya

jinujung sangking wanteya
sila jêng sunan arda sih
tantra lama pinèt kadang
taruna tuk kang rayèstri
nulya sinung kêkasih
Sèh Mêlaya jarwanipun
midrê ring rat bawana
kocap dènta nambut krami
patut tanpa rubeda salamènira

nahên ta ingkang kawarna
ni rôndha ingkang ginupit
klintang sihira ring atma
yayah sutanya pribadi
dera mangêmong bayi
kalis roga adoh dudu
agêng wantaranira
winêyahakên ing budi
tuhu nuksmèng pratagsitaning utama

wus mangkono trahing wirya
pasang ing graita lungit
susilambêg kasusastran
ing gunardika rèh niti
surti prayitnèng sêkti
budyayu yoda praja gung
silwarja bratasmara
nir deyarda manrang wèsthi
lintang beda lan lare kanan keringnya

akèh para mèstu karta
pra wrêda rare taruni
tumutur ing sang kusuma
kasbut satriya utami
Jaka Tarub kawarni
warta tamane sang bagus
samana sampun yusya
pitulas warsa sang pêkik
sabên dina pribadi pêparèng wana

jurang têrbis guwa-guwa
guthaka kèh dèn lêbêti
singup singit tan kajaja
mung ketang mêmangun tèki
mangkono wran hyun tami
kanugrahaning Yyang Agung
lit mila wus bineda
solah bawa trapsila di
wus tatela panduming Yyang trah utama

nanging kasênênganira
sabên dina nulup pêksi
marang gunung alas jurang
tulup sinung brajamusthi
kasadarparda madi
pratisthèng dêmon ing pucuk
kèksi lwir sangkuh tigar
Kyai Plèrèt dèn wastani
yèn ngupaya kukila dêmon kiwala

ponang dêmon wus kawawas
pêksi kitiran ngendrani
tan têbih ibêrnya sigra
Dyan Jaka ngudi nututi
jroning tyas masti kinging
tuwanggana kang mangungkung
tandya na riris prapta
drês sangking dirgantara di
Kyai Jaka gya ngaub soring pangira

pêksi twanggana wus sirna
rahadyan kelangan lari
tanbuh parasdyèng kukila
Jaka Tarub mêksih nganti
sirnaning punang riris
ucapên sakidul wiyu
cakêt lawan talaga
bèji gung tirtèsmu wilis
lir rinêngga batrawi pinacak sela

têpining tlaga kubêngan
saruni tluki lan rustin
argulo jambon myang pêthak
kapasang yugya marêngi
ana catur absari
sing dirgantra tumrun adus
prona nirdyèng wiweka
tan wruh sor kayyana jami
rèh wus nyipta dupara madyaning wana

absari tumadya siram
dera jêjômba nèng bèji
lagnyana catur surabsa
pakeyan sinung nèng pinggir
prastawa Jaka mèksi
solah bawane para rum
miwah goning subaga
cukul wênganing pênggalih
wus manyakra yèn widadiri kang jômba

darbyemut nyidra kang wastra
pakeyan pinggiring bèji
tandya umarêk ngrah-arah
ririh nyamar tan kaèksi
gya busona cinuthik
ing dêmon kang mawa sangkuh
wus kalêgsanan kêna
kang darbe subaga tan wrin
lagya eca cêciblon kungkum nèng tirta

warni tiga ingkang kêna
rasukan sumêkan nyamping
Ki Jaka mudur singidan
kang darbèni tan umèksi
katungkul kungkum warih
Ki Jaka wisata laju
mantuk sêdyaning karsa
tantara wismèng glis prapti
jujug nglubung pari sawetaning wisma

wastra tri warna pinêrnah
tumbu sinasaban pari
nèng ngisor kinarya dhasar
tan anajalma udani
wusnya sinipên têrtip
Ki Jaka manggritèng kalbu
sun gêtake kang siram
paranbaya ingkang mandhi
ananging sun gawakakên kang busona

wahanane prabot desa
klambi sumêkan lan nyamping
gya malbèng panti ngupaya
busona wastra tri nuli
sinabukakên aglis
Dyan Jaka Tarub gya wangsul
pribadi ring sor wrêksa
dupi prapta umarêk ing
têpi blubang têksih gaguyon kang siram

Ki Jaka sabawa nêbda
hèh sapa sira ming bèji
sru kagyat para absara
trangginas mêntas ing pinggir
yun ngrasuk busana di
age-age rêbut dhucung
widadari kang tiga
wusnya ngrasuk wastra nuli
jêjêg kisma mêsat nampak ngôntariksa

mung sajuga kerigona
kang pêparab Nawangsari
awit pakiyan tan ana
manyana katut kang ruyyin
têmahan kotrang-katring
kitrang-kitrang mingak-minguk
bingung kenging sangsara
kamanungsani pakarti
tandya dhodhok dheprok moprok ngusap waspa

wus nyipta mabur tan bisa
mangka sagunging absari
mubul minggah dirgantara
wit sangking busonanèki
mabur sarana klambi
myang kasih sang bathara gung
Yyang Endra Junggring Slaka
ganjaran sangkaning alit
mindhak warsa ponang klambi mindhak gêngnya

marma tan wignya ring tawang
rèh klambi kedran tan panggih
sadene nyamping samêkan
mila sang rêtna gung nangis
sêsambat malasasih
dhuh dewa bajutên ingsun
de kita dar gung papa
rubeda lwih satus kêthi
dadya manglah-manglah mangèsthining laya

dhuh jagat Dewa Kang Agung
wadung priniayèng dasih
sikarda nandhang cintaka
tan kawawa anglampahi
tumitah nèng marcapada
tan wun duraka gung prapti

sun tan ngrasa tindak dudu
de antuk rênguning Widi
Widi kang paring widada
yya kadawa tamèng dhiri
gayuh sang dewanda kala
pagasên urip sun iki

wisaya mina wak ingsun
pulo lor ing Surabanggi
tan wurung nêmu duraka
parang jêjaka wiati
wran sukantuk duka cipta
sapa yugya têtulung sih

kawi tampar dhuh dewa gung
kunir pita nèng wanadri
manggya sang sapa wak ingwang
panjalin panggêtak wajik
jangkrik karang saupama
pêsthi datan kêna gingsir

sapa kang wignya têtulung
jayèng tirta sak upami
pring alit kang rose dawa
puluh-puluh awak mami
nêmpuh bêbaya sadarpa
kabutuh têmtu nglakoni

waskitha Ki Jaka Tarub
ananging mêksih maningit
aling-alingan wandira
sang rêtna yu mêksi mung
lagya mirêng suwara
na jalma dèrèng wruh warni

wus dangu antaranipun
Dyah Nawangwulan sru anjrit
udrasa waworing sabda
sênggruk-sênggruk ngêlik-ngêlik
sabat yayah calapia
kapitèng tyas ngêsa isin

sru ngandika wor lan guguk
rèh wus nyipta pandon Widi
adhuh sêksènana dewa
bumi langit angin warih
surya côndra taranggona
sapa yugya têtulung sih

nanggung kawirangan ingsun
wèh wastra sêmêkan klambi
lanang wrêda ngong bil bapa
kita mèt biyung yèn èstri
ujarku manjing antaya
yya dumèh kabutuh kingkin

de lamun taruna jalu
sun ambil sudara tunggil
yayah rena dunya dlahan
kakang adhi manut warni
sêdene jalma wanita
nora beda cipta mami

puluh-puluh kang sapuluh
tita tiwasing pabudi
ratune nyata tan wignya
bali ring kayangan mami
mokal kancaku kang nyidra
anggawa pakiyan mami

Jaka Tarub trang pangrungu
ring dyah prasêtya punagi
gya ngejawatah umarak
sangking sor wandira mijil
mring ngarsèng dyah kang udrasa
sarwi ngandika rum manis

adhuh pêrsidhèning kasur
kang lir barleyan ingukir
sun wêlas mirêng syaranta
tur mawa punagi dhrindhil
cacate kaulmu datan
pêthuk lan tyas ingsun yayi

sebak sêbdanta sarujuk
ingsun tohi pati urip
apa sirarsa yun murat
ing kartas akindhah mami
pratôndha sirèku iklas
kandhase mring manah sukci

yya wancak ing tyas sung sintru
mung mintra prasaja mangkin
sang rêtna sumambung sêbda
hèh satriyambêg utami
yayah carakaning nata
niti waskitha tumrampil

sun absarining Hyang Guru
de kula pratisthèng ngriki
puwarane hyun jajamba
patirtan bèji puniki
kôncamba èstri tatiga
surènggana tunggil kapti

sangking ngatariksa tumrun
srana wangkawa lumaris
dupi praptèng ngriki sigra
yun siram kungkum ing warih
dupara yèn wontên janma
sirna budayèng pamikir

kula gya lagnyana abyur
wastrèngong tumamèng têpi
rèh amba kalêrês lurah
buwani surabsari tri
mila mèstuti karsamba
sêdaya ajêgur ngriki

lagyeca kawula adus
wontên syaraning jalma di
trangginas amba sakônca
tandya ngrasuk sumbaga di
mahawanirèng gêgana
kawula katun pribadi

lah barèse sang rêtna yu
punapa andika pêksi
sokur ing Yyang Maha Mulya
tuwanggana dadya jalmi
dhasar wanudya utama
nuksmèng kirana yu luwih

yèn makatên padukèstu
kagadhah ring kula pasthi
pandoning Suksma Kawêkas
andika kula sêngkêri
bagya gung manawa benjang
malih tyanggana lwir nguni

sang dyah kagyat sarwi muwus
hèh wong bagus paran mami
kuthung timên ciptanira
de tan pisan galih wêning
katun sun prana dupara
pêksi dadya widadari

mbok sampun kakehan wuwus
kadar datan migunani
atas kula tanpa karya
pawartanta tuduh nêsthip
mung nuwun sih kawêlasan
mahyakna mring wong prihatin

sintên sayugya têtulung
wèh klambi samêkan nyamping
sun anggêp sudara priya
ingkang tunggil bapa bibi
kakang adhi manut warna
mung yèn wis tulung prihatin

ngong sidhêp paduka patut
dadya sudaramba irib
warna tanduking wicara
kakulitan datan slisir
mung kaot paduka cingkrang
tan lêpas dugi prayogi

ngong widadiri syarga gung
cinipta kadya dyan pêksi
nadyan kewan nyambut warna
nanging lambe tanpa dalir
yeka tandhane manungsa
têtela dèrèng nitèni

lan malih sun minta tuduh
têngran paduka kang yakti
dika mukir tanpa aran
luwih dupara sakêthi
sadaya musama kathah
asma kodrating Yyang Widi

puniku kawula ngungun
gumun dèn ta sunya nami
Jaka Tarub pasrangkara
lêrês panarkanta gusti
rèh aèng wasta kawula
rikuh yèn kulangsung warti

rèh dika sadarpa yun wruh
lah mangke kula sajari
nama kula kakang êmas
sang dyah jroning tyas ngêcupi
sarya nêpda mêlasarsa
kakang mas kula minta sih

sirnakna cintaka ulun
wanudya nom tanpa tapih
pakiyan sadaya brastha
Ki Jaka manêbda aris
hèh yayi sirarsa minta
busana samêkan nyamping

kagyating tyas sang dyah ayu
pasrangkararda nyanyêngit
gene satriyambêg pidak
têka pan ingundang yayi
sun kira sira wruh tata
e e gumun timên mami

kagyat Ki Jaka sru muwus
o o gene kok nyanyêngit
pancène jamak kang lumrah
wran lagya nandhang prihatin
wahyèng ngling karya la-êla
pagene sang dyah silip

panyakranta ingsun cubluk
tanpa nalar cupêt budi
datan wruh sira pribadya
sondêr dugi lan prayagi
sang dyah gya mangaras pada-
nira Ki Jaka manangis

e yah kakang mas mbok sampun
padu yèn mirêng sar-asir
mindhak lumêbèng rol-rolan
pulisine sami margil
sêpiyun gêbayan kathah
e kakang bok sampun inggih

de kaul kula tan srujuk
sulaya lawan sang pêkik
lah minta kaul punapa
amba tutunên punagi
sadasa-dasa sriramba
lagya rumakêt prihatin

kêna upatèng dewa gung
duka cipta satus kêthi
adhuh sang parta sumoga
amba umèstu sasigit
tan nêja mèngèng karsanta
rèh kula nandhang kasyasih

Ki Jaka gumuyu ngungun
sajêg jublêg sun durung wrin
wran punagi kinèn netah
kang lumyan wahyaning lathi
pribadi iku kang dadya
basukining trang Yyang Widi

sang dyah wus waskithèng sêmu
tangguhing sasmita kèksi
Ki Jaka nuksmèng wardaya
sang rêtna matur rum manis
lah sampyan sêksèni kangmas
sintên wignya tulung nyamping

nyampêti kawlasarsèngsun
sinjang sumêkan myang klambi
kula yun nyèthi bêg lagsma
mawongan mituhyèng karsi
sanadyan dadya juru dang
nutu myang ngupaya warih

gêgêt Ki Jaka wus pêthuk
rèh wus kagiwang ing galih
rumakêt bratèng asmara
ciptèng Jaka dadya syami
dhasar suranggona tama
sampurna yum nom prak-ati

kèwês luwês mawèh gandrung
mardusyaning jêtmikani
musthikèng absari syarga
ing Endraloka manggih
roro tumrah marcapada
dadya ratuning absari

Jaka Tarub angandika aris
hèh sira dyah sinom
wus adarbe punagi wiyate
sing sapa wong têtulung wèh nyamping
sira hyun nglakoni
sapakone kang sung

sinêksia ring Yyang Udipati
dewanta kinaot
yèn mangkono sun istiyarake
saanane praboting wran miskin
warni kluwus pêsing
apasira purun

yèn wus saguh kitarsa mangambil
ring wismèng sun prabot
sang dyah nrima mangkono ature
dhuh-dhuh kangmas kula nuwun inggih
sadasa kas pundi
katêmpuh ing butuh

dupyantara dangu dènnya nyingit
gya wangsul sang anom
praptèng têpi bèji panggonane
Sang Dyah Nawangwulan gêng lagya prih
kang wastra linêmpit
kinêmpit nèng sikut

pyur kumêsar sang dyah duk umèksi
wangsulnya sang anom
sarya bêkta wastra tri cacahe
Jaka Tarub angandika aris
dhuh nayaka mami
yya manggung rawat luh

lah biratên deramba yun tangis
sirnakna luh miyos
punika gèr wastra tri cacahe
sinjang dhusun awon pêsing sangit
dhasar sarwa lurik
sumôngga kaatur

rèh pêpathèn kudrating Yyang Widi
yya ngandikap mopo
lah punika sakawontênane
gya tinampan rinasuk tumuli
glis angagêm nyamping
samêkan klambi wus

Jaka Tarub angandika aris
sumôngga sang sinom
prayogine nêtêpi prasêtyèng
lah suwawi kawula aturi
kondur marang têpi
dhukuh dhusun Tarub

sang juwita mupusing tyas pêsthi
karsaning Yyang Manon
tan lênggana umèstu sapangrèh
alon matur kakang mas saèsthi
amba mupus karsi
padoning dewa gung

tandyabidhal sang dyah lan sang pêkik
rèpèh alon elon
ngarah-arah rèh dede adate
wisata lwir Kamajaya Ratih
Ki Jaka nèng ngarsi
sang rêtna tut pungkur

wisata lon tan dangu gya prapti
ing Tarub ingkang bok
nyai rôndha gugup mêthukake
ingkang putra wus angampil patmi
dhasar yu linuwih
yayah nuksmèng santun

tandya mlajar mangrangkul sang pêkik
sarwi gêmbor-gêmbor
kathah tôngga ing kanan keringe
mirêng syarèng rôndha tawan tangis
kathah jalma prapti
ring wisma yyun tulung

samya ngira yèn ana prakawis
dupi têkèng kono
Jaka Tarub atuk wanudyanèh
sadarpa gung jalyèstri tumrapti
raga gili
dulur sêlur elur

warnanên wus sêpi para jalmi
ni rôndha tanya lon
mring tênaya mungguh karanane
Ki Jaka sung ing purwa mêkasi
ingkang bok gung puji
dahat suka sokur

darbe karsa ni rôndha hyun kardi
mulyakkên putra ro
winiwaha ing sak kuwasane
ngarah apa caraning wran dèsi
tôndha abawani
lwir adating dhusun

dupi ratri kyèh wran gung kang prapti
kurmat pangantèn ro
jêjêl usrêg ni rôndha wismane
akèh para mlijagu wèh rukmi
bêras lênga pitik
jênang jadah anung

pra nukarta wèh wastra di-adi
supadya dèn anggo
ring pangantyan kang anyar praptane
jor-êjoran pèni rajapèni
sangking kriya karti
kanan kering Tarub

nyai rôndha saya tambah sugih
pradon-adon ewon
kang sapisan wit bêrkahing rare
kaping pindho pangantyan priyèstri
nahên boja krami
warnanên sang kusnun

parta darbyemut titahing krami
nèng jinêm sakaro
pangantèn dyi wus nêdhêng mangsane
Jaka Tarub ngimur mring sang padmi
syara rum mangasih
mangêsorkên madu

manuhara rèh gunaning laki
dhasar satriya nom
lwir brêmara wilasita lare
dibyèng prana sarkara ingungkih
mangu gyannya ngudi
dèning rahsa runtuh

truhing cipta Ki Jaka malarsih
jayaning priya nom
nabda manuhara pangarahe
dhuh juwita kang lwir putran rugmi
kawula hyun ngabdi
umagang satuduhamagangi sabin mung salupit
mipit kang tirta jo
byaring pucang dênta wayah sore
kanang mardusyaning jêbat mamrik
minging gèndèng budi
budyadi rahayu

yayah teja wangkawaning urip
ngawêngi paturon
jroning suta na usada gêdhe
karya tinggal ring wran tarak kingkin
hyun bintarèng pamrih
ring dyah kang wèh gandrung

lah ta yayi kang kula ngèngèri
sumôngga santero
jiwanggamba kapeganga agèr
suptèng raras bendraning pangasih
campuhing rahsa di
samya anggêguru

guruning priya wanita luwih
de guruning wadon
kakung digbya kang trahing wiradèn
rahsa campur juga mahyèng wadi
nuksmèng antayurip
sebak potong idhup

nikmating wran kakung lawan putri
papan don mangkono
suptèng wagtra campur juga anggèr
lah sumôngga mangun ngaji pati
patining sarêsmi
wanudya lan kakung

wênang wajip kukuh munah padni
kang wus nunggal kawroh
juga karya mahyèng nutpah karo
karawit tumitah murwani
trah tumêrah dadi
mamuji Yyang Agung

wus dilalah jajining widyadi
datan kêna kelon
jodho lêta tri samodra gêdhe
duparaning titah têmtu panggih
kanan kiring guling
gulung têmpuh sampyuh

Kyai Jaka Tarub dènnya ngudi
abudidayaning priyatmaja
rèh nêdhêng mangsane karo
dyah kagunturan rum-rum
ruming sabda nuksma tinarik
sacakraning jiwangga
dhasar Jaka Tarub
bagus trahing danisyara
nora kewran ngupa trisna gèndèng ing sih
sakala bayu sirna

lwir supêna sang dyah matur aris
dhuh pramodyèng kusnun kadya paran
nirnakkên budayèng wadon
jiwanggamba sakojur
yayah bendra raras mawor sih
atot bayu lwir rucat
pranarda matrênyuh
robing sabda priyêmbada
lah sumôngga sampun kêkathahên mèt sih
manawi mugut usya

ngong wus brastha budayaning èstri
miyak wrana katon têlênging dyah
asmaning wadon wadine
nir dyatmikaning kalbu
gumêbyar nur karweka kadi
kantaka swanikarda
atot bayu nglupruk
urmat pêthuking rahsarja
pamlêng sirna wantune rara arini
mangsah sang dyah tumadhah

tan cinitra rêngganing karonsih
kaprajaya dyah jayaning priya
midrèng jagat rasèng pêdhot
kantaka kalih sampun
kalêksanan ciptaning galih
sirna jati kawula
apambuh mah u
dangu nèng jroning pasuptan
samya mahya yayah Kumajaya Ratih
kang myarsa karasèng tyas

dupyantara dangu dènnya mong sih
pêpasiha mimi lan mintuna
tan ana sasêtrip crahe
gulêt magulang-gulung
kocap wran Tarub samya jrih
sênêng marang Ki Jaka
satêngah rumatu
kapat mônca desa-desa
ingkang têbih-têbih ngatas karsi
sowan jagi giliran

wusnyantara lami ingkang bibi
Nyai Rôndha Tarub ajêjarwa
ring putra mantu sabdane
hèh rêtnaning jinêmrum
gèr sirèku wus dadya tani
pandoning suksma murba
datan kêna mungkur
biratên suranggonanta
ayya taha-taha rumêksa ing laki
ingsun wus nêdhêng wrêda

hyun misah gon gandhok kilèn iki
nêdya dimik mlêng mring Dad Kang Mulya
ngupadi sanguning layon
sang dyah manêmbah nuwun
gandhok pinisrama wus dadi
pêrnah sakilèn wisma
kalêksanan sampun
wus kadunungan sakala
sang kusuma tan taha caraning tani
mranti sapirantinya

nanging klakuan juga kang maksih
dèrèng sirna caraning kahyangan
surabsaru pakartine
dera dum sêkul tuwuk
mring sarayat jalu myang èstri
malah kongsi ping tiga
sadintên sadalu
mungguh klakuan tan komram
lamun adang mung srana pari sawuli
tinumpangkên dangdangan

tantra dangu dadya sêga putih
sapira karsaning dyah glis dadya
sêkul sadarpa kathahe
pari sawuli wutuh
wus mangkana lakuning ratih
widadari sawarga
ngudayarda alus
awèt tur barkah mupangat
kang pinurih ayya krêp manandur pari
sabên dina mangkana

Kyai Jaka waskitha tyas wêning
yun adikèng nala dupi lama
tangguhnya pari mèh êntèh
kyai mangungak lumbung
wetan griya kagyat umèksi
duparaning pratingkah
pari maksih wutuh
durung kalong pisan-pisan
jêgrêg ngungun jêntung jêngêr ngeling-eling
kapriye karanannya

Kyai Jaka prayitna ngupadi
kanyataaning iku klakuan
paran baya pratikêle
dupi lamining satun
Sang Dyah Nawangcôndra garbini
praptèng sêmaya babar
mahya wanudya yu
nur cahya nuksmèng kirana
sinung têngran ring lama Rara Nawangsih
sadaya wran kèh trêsna

samana nuju ari sawiji
Sang Dyah Nawangwulan olah-olah
adang sêkul ngiras momong
pra brayat nuju suwung
nambutkarya nèng têgil sabin
Jaka Tarub anggana
nèng langgar pitêkur
kocapa Dyah Nawangwulan
ingkang lagya adang nyambi momong siwi
kaparêng putra mular

sadarparda sumuk marêk agni
kugumèng rum nulya marang langgar
sarwi bapong tênayane
dhuh kangmas nuwun tulung
kula turi nênggani agni
ring pawon brama adang
kiyai pukulun
hyun nyirami putra mular
ring narmada supaya srêp sampun nangis
dangdangan têngganana

nanging wêling kula wanti-wanti
mugi-mugi yya nganti kapriksa
ngamungna têngga kimawon
kêkêp yya nganti keguh
jro kukusan yya nganti kèksi
sangêt atur kawula
mugi kangmas sampun
Radèn Jaka sigra-sigra
malbèng pawon sang dyah mring narmada prapti
sang rara siniraman

ucapên kang lagya tunggu agni
Jaka Tarub cukul graitanya
de sadarpa wêwalêre
apa ta karanipun
wanti-wanti tan awèh mèksi
paran suwadènira
ngong cobarsa wêruh
tumulya kêkêp kabuka
jro kukusan ana pari mung sawuli
graita Kyai Jaka

layah bae awèt nyêkêl pari
kaya datan suda sabên dina
garwaku iki akale
mêksih dewatanipun
ora manut caraning janmi
tindake suranggana
dandang gya tinutup
wus tan siwah kadya ngadad
kawarnaa kang mring narmada sêsukci
bêrsih matuk sakala

praptèng natar manguwuh ing laki
lah sumôngga kula turi ngajak
putra andika dipun mong
kyai sing pawon mêtu
anampèni ponang kunthari
ingêmban nglela-nglela
lagunya lwih arum
sêkar Prawiralalita
Sang Dyah Nawangwulan ring pawon umèksi
dangdangan jro kukusan

jroning mèksi pari mung sawuli
durung dadi sêga pangêdangnya
awit sangking kurang suwe
dadya gêni kagrubug
wusnyantara binuka malih
parinya têksih wêtah
tinutup lyir ngênu
wusnya dangu gya binuka
dyah lumiyat rupa pari sigra manjrit
arda tawan karuna

sebak grantang duka lir sinipi
sang kakung marêk sarwi têtanya
krana apa yayi kowe
manjrit syara kang dudu
mahyaning ngling sadarpa ngèksi
sang dyah mêksih karuna
Dyan Jaka mangimur
lêpdaning sêpda nyrangkara
sang dyah muwus sêrêng dika nyidrèng padni
tan mituhu pitungkas

punapa ta dene wani-wani
buka dangdanganing wanityedah
kang wus kula wêlingake
paran ciptanta limut
durtèng budi cidra ing karti
kartining wadom tama
kangmas cupar kêthuk
saru-saru ingungkaban
priya lumuh kamulyanira ing dhiri
tan ngeman jiwa raga

tur akarya wirange pawèstri
buka wadiku laksma wikrama
kang hyun kanggo satumrahe
dika rumakêt dudu
duraka gung dika pinanggih
malah praptaning têdhak
kongsi run-tumurun
kangelan sangking paduka
cidranira mratani ring dunya ngakir
tan wurung boros labas

Kyai Jaka gêtun dènira wis
kalêksanan abuka dangdangan
mila arda pangrêpane
dhuh musthikaning ayu
rèh sun salah minta agsami
puluh-puluh sakadar
pasthining Hyang Agung
pandon datan kêna owah
nora lêwih kawula namung sadarmi
sang dyah muwun dilalah

sru sinamun yya katarèng isin
kamanungsya tri wikramèng adang
duk samana dyah purwane
karya bras nutu pantun
ngliwêt adang caraning jalmi
sabên rina tan pasah
lama-lama pantun
kang nèng nglubung sampun têlas
nandhês dhasar sang rêtna kagyat umèksi
wastra ôntrakusuma

sumêkannya lan nyamping ing nguni
gya rinangsuk dyah èngêt ing driya
arda culikaning bojo
sirna katrisnan murut
kang kaetang durtèng pakarti
kartining triwikrama
kamanungsyan sampun
sang dyah sangking lumbung mahyya
anèng latar mandrawasa mugut laki
mêdhot ing talak cipta

sêdyèng nala sang dyah kodur maring
Ngendraloka tan èngêt ing atma
èstri ayu mêksih suson
gya marêk ring sang kakung
lêpdèng sabda tan darbe ajrih
dhuh dhuh kakang ta kula
kalilana mantuk
dhumatêng ngendra buwana
rèh katara culikarda marang mami
warni kalih prakara

dene Nawangsih trahing sujanmi
pantês kari anèng marcapada
paduka kêjibah momong
wus wênang wajib kakung
kulamboya krasan nèng ngriki
rèh triwikrama amba
kamanungsyan sampun
marma hyun pralêbdèng syarga
Kyai Jaka mirêng lwir glas tibèng jubin
udrasa sebak laksma

manêbda rum marang ingkang rayi
dhuh ratuning suranggana tama
yya sira tekat mangkono
lah priksanên sutamu
sasêpalan kayatmu gusti
tur mahyya garbanira
de sirarda limut
marang tênaya wanita
dhasar mêksih nginum parasunta yayi
salah ciptèng tyasira

yya mangkono hèh wruhanta yayi
jumênênging kunthra ingsun lan sira
kang môngka lêlantarane
purwaning karsa kumpul
juga dadya ingaran wahdi
madi mani wor karsa
maningkêm ranipun
yayah pugut jiwitanta
rasèng ugya rèh pêpasihan doning sih
gêmpal nyawamu mirah

bundêr kimplêng lan nyawaku yayi
pêparêngan pandoning jawata
pathine rahsa nuksmèng ge
sebak bun warnanipun
ingaranan sotya di murti
gya kapanjingan obah
ingkang tanpa dhawuh
purbaning panas sarosa
rahsa dadya gêtih mobah rintên ratri
jumênêng dhèwèkira

dêdunung nèng talaga kang warni
têbung Arab aran kalkausar
yeka jro garbamu anggèr
angodrat kayat kayun
jumênêngnya sôngka pribadi
marma bayi punika
gêmpalan atmamu
sênadyan nguni sriranta
datan siwah lwir sutanira puniki
nèng garba ibonira

basa ibu iku têmbung Arbi
pardikane plawanganta mirah
marma wong utang ring êbok
de yayi panyaurmu
marang sutanira pribadi
jêr rêjasaning rahsa
juga cipta kumpul
kêpêl dadya wujut tunggal
ananira nganakakên rèh wong nyilih
purwane babu bapa

lan malih sun kang muput trap silip
pantêsira syarda marang ingwang
de atma mèlyantuk rêngon
lah bok aja wong ayu
sarya nangis syanita mili
kaya priye wak ingwang
ngrêgsatma katêmpuh
yyan sira adrêng nalanta
iki bocah utoma gawanên gusti
dyah wus tan kênèng ngampah

Kyai Jaka waskitha mangèksi
èsthining tyas tinubruk sakala
gya jangkah asta kumlawe
dyah prayitnèng pakewuh
gya cat mancal kisma nginggil
nèng dirgantara nêbda
kangmas kula pemut
rèh dika momong kunthara
bokmênawi putranta nangis kêpati
kadunungna panggungan

lan sajia mênyan ingkang putih
mêrang kêtan wulung mawa brama
dupa lêbokna ing kono
têrtamtu kula nanduk
gandaning mrang lan dupa putih
pratôndha yèn putranta
arda mular muwun
tyamtu yèn amba glis prapta
sung parasu ring putranta Ni Nawangsih
poma ing wêling kula

sampun ngantos supe among bayi
pramilanya yasa bale tawang
panduka kantuna arjèng
sigra sang dyah manggayuh
ngatariksa dayaning kapti
ôntakusuma mulya
karsanya jumujug
ring jagat ngendra buwana
dupi praptèng ing sela matangkêp kori
kagyat dewa wiwaka

dhuh sang rêtna kula sampun tampi
dhawuhing Yyang Widi Siwahboja
panduka tan kenging malbèng
kras jêngandika wangsul
lamun mêksa sun pikut manjing
kawah côndradimuka
dyah cangkelak wangsul
hyun mring marcapada merang
têmah manggya nèng antara bumi langit
Rêtnayu Nawangwulan

Ki Jaka saklangkung kingkin
sawusnya tinilar garwa
sadarpa gêng sungkawane
wran priya mong-mong tênaya
èstri tur mêksih jabang
èmêng ruwêt giyuh kisruh
tandya muwus wus karsèng Yyang

mung mangèsthi kang wêwêling
sang dyah tatkalarsa mular
Kyai Jaka kinèn gawe
bale nèng tawang panggungan
manawa atma mular
kinèn ngobong mêrang wulung
mênyan madu sor panggungan

sabên-sabên putra nangis
kalêksanan kang pitukas
ing sabên-sabên mangkono
kalis ing roga doh lara
brastha kang sarap sawan
tan aciptakakang dudu
sêpulur tulus widada

wus mangkono trah sutami
walagang inggal agêngnya
lwir siniram bayu gege
gancaring crita sang rara
wanci rumusak taman
rumaja putra rêtna yu
nur cahya yayah kirana

lan ibu datan salingsir
wênês suprabaning kênya
nahên kawarsita malèh
abdi nata juru sawah
kang manggadhuh putrendra
kasêbut ing arum-arum
Radyan Mas Bundhan Gêjawan

hyun sowan sri narapati
naoskên wontêning dhêkah
kang pantês kunjuk sang katong
kinaturêngga rakitnya
pikulan warna-warna
Dyan Bondhan ayya nganti wruh
gènnya pangkat mring nagara

gya pasrangkara ring nyai
hèh Rubiyah wruhanira
sun hyun mring praja ngladèkke
ngalo kagungan narendra
dyan bodhag singidêna
sun bidhal yya nganti wêruh
manawa klayu kirdhamba

Rubiyah tanggap ing karni
Dyan Bondhan aglis ingêjak
têkap têgal kêbon-kêbon
ki juru gya tata-tata
mêmatut pirantinya
tantra bidhil hyun pinikul
tumram tatirah wiradya

manjing mudraka nêrpati
warnanên nyai lan radyan
kondur sangking pêgagane
tantara tumraptèng wisma
kagyat Rahadyan Bondhan
yèn kang bapa tan kadulu
dyan nyakra yèn dhatêng praja

ciptèng tyas arsa nututi
ring bapa manjing jro pura
inggal wisata ge-age
nyai sru pangampahira
ananging tanpa daya
sigra-sigra radèn bagus
tandya wus praptèng nagara

arsa trus manjing jro puri
malbèng kari brajanala
ing dona pra tapa anjog
tumamèng capuri para
prajurit jagèng pura
sajuga wran tan ana wruh
rèh rare pangangge desa

ri wusnya praptèng jro puri
Rahadèn Bondhan Kajawan
jumujug malbèng jro gêdhong
bradôngga pusaka nata
pêpundhèn ratu kuna
Sang Bondhan sigra anabuh
brêdôngga sêkar dalima

mawantya-wantya tinitir
narendra kagyat miyarsa
tandya dhawuh parêk age
kinèn mirsa syarèng gôngsa
sapa kang kumawawa
nabuh gôngsa tanpa dhawuh
kêparak gya lumêksona

tumraptèng gêdhong wus panggih
lan rare kang nabuh gôngsa
tanya hèh ta bocah kowe
nabuh gong jênêngmu sapa
ing ngêndi wismanira
anake sapa sirèku
de sadarpa cumanthaka

nabuh gong tan wurung mati
kowe bocah kurang tata
kang tinanya lon saure
najanta ingsun nabuha
iki gamêlan ingwang
sapa kang ngelikkên ingsun
lah kowe wedok hyun apa

de kang darbe suta mami
aran kyai juru sawah
Bondhan Gêjawan ran ingong
parêkan wangsul cangkelak
marsèng ngarsa narendra
munjuk tur uningèng prabu
kang nabuh gong sêkar dlima

raryalit sigit nyalinthis
amba priksa tanpa krama
sêmu digsurambêg kaot
cumanthaka ngakên gôngsa
darbèkipun pribadya
gyamba tanya wastanipun
Jaka Bondhan cariyosnya

anakipun juru sabin
wêntawis ngumur kalih wlas
abagus sangêt dhugale
sri pamasa angandika
juru tani kang lagya
sowan ngaturkên pisungsung
walan kunjuk sri narendra

majua ingsun takoni
gya umarêk ngarsèng nata
sumungkêm murda kisma wor
pasang karna yitnèng sabda
prabu nulya ngandika
hèh juru apa atmamu
tut wuri malbèng jro pura

ki juru matur wotsari
adhuh dewaji sutamba
botên umètu sumaos
kawula tilar nèng wisma
nata nêbdèng parêkan
lah iritên bocah bêrung
kang liningan lumêksona

tantra Dyan Bondhan wus kerit
munggèng ngarsaning narendra
jajar ki juru linggihe
cingak sagung para lagsma
mèksi sunaring cahya
Bondhan Gêjawan satuhu
trahing Prabu Brawijaya

sadarpa ngungun ing galih
sa nata sarêng umirsa
mring Radyan Bondhan warnane
titi waskithèng tyas pana
wanda pukiranira
jêng pamasa gya nabda rum
marang ki juru mangkona

hèh juru sutanta iki
ngong sidhêp jawal tur dhugal
yèn panuju lawan kowe
sarujuk lan rabènira
yya suda trisnanira
ungsèkna mring desa Tarub
kono ana trahing wirya

wruhanta ing Majapait
wus gingsirwahyu kobyarja
yun rusak kêraton kiye
tan lyan amung trah manira
sarta salin agama
era-èru ruara gung
tur salin jaman dupara

tan na sara kang nayuti
wus pandoning sawah boja
mung istiyar wajib ingong
Jaka tumêkaning jôngka
sutanta kaki Bondhan
ngèngèrna mring Kyagêng Tarub
darbyatma juga wanodya

trah suranggana sing syargi
dhaub kyagêng darbyatmaja
Dyah Nawangsih rum-arume
lagya ngumur sawlas warsa
jodhone atmajanta
hyun murwani nrahkên ratu
wahyaning wahyu wibawa

dhawuhna timbalan mami
ring Kyai Tarub yya taha
mangkata sadina kiye
iki sun paringi gatga
dyi awak-awak waja
mlela gêndhaga ranipun
lan punakawan sajuga

Ki Sutiya ingkang nami
asli sudra punggung mudha
juru sandika ature
Dyan Bondhan wus dhinawuhan
umèstu tan lênggana
bidhal jalma tri wus laju
prapta madyèng wonapringga

tandya na murtèng pakarti
jalmastha hyun ngruda pêksa
begal jalma tri sêdyane
radyan datan kakilapan
mingis panarkèng cipta
janma dur mlagsona gapyuk
nanging cuwa tanpa daya

sirna subatining karti
dene Sang Bondhan Kêjawan
nênêm mlayu mati roro
kataman curiganira
nanging cacat kêng katga
kalêrês tigsyana pugut
sagabah mèh tan kêtara

dèn iling-ilingi titi
têtela radyan pêrsapa
heh saturun-turun ingong
kang èngêt ayyawêweka
nganggo kris awak waja
yèn katêmpuh ing pakewuh
ing pucuk pugut sakala

tantra dangu anèng margi
lampahnya tri sampun prapta
ing dhusun Tarub têtakèn
têtela gya manjing wisma
juru sawah pranata
tata arjaning tumuwuh
Kyagêng Tarub wus waskitha

marang tamu kang tumrapti
sajuga tangguh katara
mawa wangkawa wangune
wêngka wahananing jôngka
tete trah kusuma
nadyan rare wahyèng sêmu
kandhêga nurbuwat raja

wusnya samya tur basuki
juru sawah paring priksa
tampi timbalaning katong
myang jôngka-jangkaning praja
kadadyaning wasana
sêmona Ki Agêng Tarub
wus kajaja sabdèng nata

purwa madya amêkasi
ki agêng nuwun sandika
manjing êbuk sabdèng katong
arda suka sokur ing tyas
dènnya panuju samya
pêthuking kalbu Ki Tarub
mèksi citraning satriya

Kyahgêng Tarub gya nimbali
putrèstri sampun tumrapta
nini sun jarwani kowe
wruha sudaranta priya
tunggal bapa lan sira
ing nguni ibunya murut
tur laire kakangira

tandya sun titipkên maring
ki juru sawah punika
barêng wus antara gêdhe
adrêng tanya ring sudarma
kagawa mrene iya
Lêmbupêtêng wastanipun
nini aja sira taha

sang rêtna umatur inggih
sandika mèstu sudara
Ki Agêng Tarub mangawe
mring ki juru kinon mêrak
hyun pinajar kang pêdhak
dènnya ngêban dhawuh Prabu
Brawijaya Majalêngka

mangkona lirnya jêng kyai
hèh juru ingsun wus tômpa
dhawuh dalêm sang akatong
pinaringan narpatmaja
kinèn manitikara
karane sarujuk dhaup
lan sutaningsun ni rara

kapindho ngong kinèn mêrdi
gunardikaning sutama
wênganing budi bicagsèng
susilarja parikrama
budyambêg samahita
saanane desa Tarub
manira munjuk sandika

sêmbah sinuwun ngong puji
atuka barkah narendra
myang lêluhurnya sang katong
pêpujyèng Widi widada
dadia dining digbya
sarta sang putra puniku
sun lih ing jêjulukira

Lêmbupêtêng kang wêwangi
lêmbu jarwane aldaka
têgêse puniku banthèng
pêtêng maksih kêsamaran
dènira pandoning Yyang
juru sawah matur nuwun
sandika pamit sakala

klilan lampahnya lêstari
prapta têtirahing radya
sigra lumêbèng kudhaton
juru sawah praptèng ngarsa
manêmbah tur prasaja
dera ngampil dhawuh prabu
ing purwa madya wusana

langkung suka sri bopati
juru sawah pinisrama
pradona mas sapantêse
linilan mantuk ring wisma
mundur lagsitèng marga
praptèng panti sung pitutur
Rubiyah marwata suta

sinom ingkang winuwusa
malih Ni Rara Nawangsih
atut runtut akêkadang
lan Lêmbupêtêng suta ji
tan tôntra mônca kadi
sudara agêng katêmtu
sayuta datan nyipta
runtung-runtung sabên ari
amêng-amêng maring kêbon patêgilan

nanging adining kusuma
Lêmbupêtêng trang pangèsthi
wèh wus usya rolas warsa
tan samar karsèng narpati
hyun kagarwakkên maring
Sang Dyah Nawangsih puniku
jamak titahing krama
marma sang pêkik tyas ngundi
rèhning wus trang solah-bawaning tênaga

dupi ri wus lama-lama
kyahgêng babat ring wonadri
karya cithaking pagagan
pêrnah sakiduling dèsi
kapara parêk kali
dadya tinanduran sampun
mawarna palawija
pari tataning wong tani
wusnya dadya kyagêng pasrah narpatmaja

supaya nunggoni gaga
ngiras tarak brastèng kapti
sang bagus mituhu karsa
têngga nèng pêgagan kanthi
Ki Sutiya kang abdi
sunya sawêntara dangu
sapta ri sapta dina
sang narpatmaja tan bukti
Ki Sutiya krasa nglih awit tan boga

sigra mantuk marang wisma
umatur mring Dyah Nawangsih
anggèr kula sung pawarta
raka andika wantawis
kraos luwe sapta ri
tan bukti lan nginum ranu
ngajêng-ajêng kintunan
paduka tan ngirim-ngirim
kyai mirêng sabdanira Ki Sutiya

gya ngandika marang putra
hèh sira Nini Nawangsih
priye kang dadi karsanta
sira tan ngirim ring gagi
sudaranta kêlantih
dene tan ngirim sadulur
lah dèn age ngrakita
sang dyah gya mangrakit bukti
tata mêmatut piranti boga

wus sumêkta lumêksana
pagagan panggya sang pêkik
lunggyèng bale gubug ngandhap
sang dyah kapanggih sumandhing
sarwi nyèlèhkên cêthing
jangan lombok wadhah tuwung
wungkusan cabuk rêmpah
sumaji kang toya kêndhi
pasrangkara sang dèwi kakang dhahara

kula antawis klaipan
katara cahyèsmu putih
sang parta mathuk tarima
payo yayi lan sirèki
kêbul ajang sawiji
dyah tan taha amiturut
dupi samadya dhahar
rahadyan gêrgêtên mèksi
gya dèn urut Dyah Nawangsih ingkang asta

kipat-kipat kêpêl nyiprat
mutung rêngu èsmu runtik
mênyat sangking palênggahan
dhodhoh ngukurkên sang pêkik
arda merang tyas wingwrin
wantu dèrèng wancinipun
kirang sawantra êngkas
sang parta mangarih-arih
ngarah-arah pulihnya kusuma rara

mangimur lwir madubrata
pait kilang wibaning ngling
yayi-yayi aja duka
sampun sok putungan galih
ngong sudaranta yakin
ayya klèntu pamanggihmu
sampun soka rêmên gêlan
jothak kadya raryya alit
kyai wau katilar sawêg punapa

Nawangsih sakala wudhar
wus nir blas gêmpaling galih
Dyan Bondhan arda ngrêrêpa
yayi payo dhahar malih
sarêngan dadi siji
tan awon rèhning sadulur
yèn ijèn kurang eca
yèn sira nora nyarêngi
pakaulan sadulur lami tan panggya

sang rêtna mèsêm gya lênggah
jajar nèng panti sumandhing
tandya sêsarêngan dhahar
sang bagus sayarda ngudi
gargêtên gêgêt lathi
tantra dangu sang binagus
mangêpêl-ngêpêl boga
tandya dinumukkên pipi
gragaping tyas sang rêtna mundur plarasan

grundêlan manguman-uman
de saya dadra nyanyêngit
jarene sadulur tuwa
tan gênah adumuk pipi
kabanjur-banjur silip
layak yèn micara kudu
ririh ngajak bisikan
dudu wadi dinggo wadi
mung sêngadi ngaras pipi kang sinêdya

kuwi klakuan cara pa
yèn lumyat tan uwis-uwis
sanggupe sadulur tuwa
gêrgête tan mêsajaning
yèn ngomong satriya di
sêmbrana kêlantur-lantur
mangajak sasobatan
kêjèpe sayarda nrithil
dina-dina gawe kagèt kêpyuring tyas

tandyegal ing wisatanya
kondur ing wisma glis prapti
sarwi mara mahyèng waspa
gumêtêr syanita mijil
munggèng ngarsèng sudarmi
tanpaturan sênggruk-sênggruk
kyagêng kagyat ing nala
sarêng myat atmaja nangis
nging jêng kyai mawas solahe ngudrasa

ngandika nini ana pa
têka-têka nganggo nangis
matur sarwi pêgat-pêgat
karanira luh sun mijil
ramamba botên dugi
satriya kang jagi gubug
wau kula sung boga
nèng pante sarêngan bukti
pipi kula dinumuk kêpêlan sêga

sêmbrana datan pêrsaja
parikêna dumuh pipi
rama kula tan wiweka
sun duga sadulur yêkti
midêr ing rat tan manggih
wo hyun anu mring sadulur
lah rama boya nyana
gêrgête botên barèsi
Lêmbupêtêng karya rusaking dagangan

kyagêng alon angandika
sumèh ngarah-arah ririh
hèh jiwatmèngsun ni rara
yya mangkono sira nini
sadulurmu sayêkti
têmbe dadya gêntèningsun
duparèng tyas hyun karya
silip pênggawe tan yukti
wagtamba sangking kangêne mring sira

papisahan awit jabang
panggih ngantya rolas warsi
anèng Majapait lola
tan wruh yèn darbe rayèstri
marma barêng kêpanggih
mring sira yayah kêmaruk
kudyarsa bopong ngêmban
rèh kitanggèr wus mèh akil
mboya kangkat marma mung ngambung kiwala

mangkana caraning kadang
rèhning maksih padha cilik
nadyan gêdhe tan dadyapa
jêr durung ana pawarti
sadulur nyidra rêsmi
mila yya sirarda lumuh
nadyan pinotha-potha
wus wajip sadulur tunggil
sang dyah rara sakala lêjar ing nala

warnanên kang têngga gaga
tansah gung nandhang prihatin
rumangsantuk duka cipta
dènnya gagudha sang dèwi
tan kalêksanan nganti
mundur plarasan rawat luh
trêtamtu praptèng wisma
wêwadul rama jêng kyai
dene ingsun anggege mangsane karya

wusnya atuk kalih dina
sang narpaputra tan mulih
ni rara tan ngintun boga
kyahgêng panyakraning galih
bocah iki nèk isin
sun susule marang gubug
gya lagsita mring gagan
Ki Sutiya ingkang ngiring
ciptèng driya kyagêng sang parta kundura

purih wignya ngêla-êla
marang Dyah Nawangsukèksi
supadya lilih kang driya
sang rara rare kêkalih
dhasare wisma sêpi
yèn arsa ka-suka nutuk
kyagêng lagsitanira
praptèng pagagan umajing
gubug panggya sang parta lêngga anggona

hèh anggèr satriya tama
trahing witaradra kaki
lah age sira kondura
rinta rum-rumên bèn lilih
pulih tyasnya kang ajrih
supadya manut miturut
sira trah danisyara
rêbêsing srêngka murti
tamtu datan kewran priyêmbadèng kênya

kagyat wardaya kumêsar
Dyan Lêmbupêtêng lyir manggih
gunung mas tanpa upama
suka sokuring panggalih
nêmbah pamit gya mulih
tantra dangu praptèng dhusun
umajing wisma lênggah
nuju Sang Rêtna Nawangsih
lagya ngarang puspa rineka gêrdara

sang parta marêk ing ngarsa
adhodhok ngiling-ilingi
dyah mingêr mungkur sakala
puspa di cinuwil-cuwil
rinêbut ring sang pêkik
tan kinging nulya kinadhut
nora jamak mas mirah
adhiku têka ngladaki
dyah tumungkul sarwi nguthik-uthik kisma

Dyan Lêmbupêtêng ngrarêpa
marang Dyah Rêtna Nawangsih
de yayi racutên poma
de arda duka ring mami
yèn tan sirna samangkin
ki hyun mring Majalangu
kang sun ngèngèr sira
têmahan dika tan sudi
e bok uwis nora diaku sudara

layak sun wong nistha papa
nèng kene sira ladaki
kadang tuwa nora pakra
pantês pinidosèng lathi
puluh-puluh wus pasthi
wong ayu tega sadulur
sang dyah mèsêm sru mojar
sapa wonge kang tan sudi
punapoa panduka main subrana

gêguyon datanpa krama
bok inggih dipun mantuni
sayêkti kula nut karsa
jêr suramba sayêkti
wangsul yèn sira mêksih
sêbrana amba tan ayun
sumambung sang narpatma
dhuh yayi wus sun marèni
wong wus kapok sira duka tanpa taha

dupi ing alama-lama
kyai datan mulih-mulih
nèng gubug têngga pêgagan
klantur tan antara lami
sang dyah lawan sang pêkik
runtut wus yayah sadulur
Nawangsih dèrèng wikan
yèn puniku sang suta ji
amagangi ring dyah dadya jatukrama

samana naredra putra
sung sukèksi pan wus pulih
sutrisna nganggêp sudara
runtung-runtung kusuma di
ring kêbon têkap bèji
mring pijana ngalap mênur
Lêmbupêtêng sadarpa
mangunggut-unggut ing galih
gêtêm ngayang grêgêtên gatining cipta

sang dyah lagya ngayuh patma
astanya dipun cêpêngi
kagyat mutir palintiran
syeda dèn ngraras sang pêkik
ambal-ambalan kaping
sang dyah dhodhog dheprok sluku
sang dyah binopong sigra
kinusya wantraning ratih
dhuh pujanku kang yayah rêtna pratima

sang rêtna nulya ingêmban
wadana liniling-liling
ingaras sarwa ngandika
adhiku ing dunya ngakir
tampanana sih mami
lathinya cinucup-cucut
sinêsêp ring rahadyan
sang dyah sarosa nrêng budi
praptèng madya natar sinèlèhkên kisma

sang dyah kesyanira wudhar
mawur argulo malathi
pinjung kaplorot lumajar
sosot krawuse druwili
ngèsi-èsi prajanji
janjiku kowe wus saguh
birat budi sêmbrana
parikêna ambêg krami
paran baya sira nyidrani prasêtya

mangaku sadulur tuwa
dene pangarahnya lali
gèk anu nyokot-nyokota
paripaksa kumawani
sun matur marang kyai
ana gladhak tukang asu
wisata gêgancangan
ring pagagan tawan tangis
praptèng gubuh nungkêmi padaning rama

truhing sêbda kyai angandika arum
paran baya sira nangis
sang dyah maturtrêrang têrus
angêlongi tan muwuhi
purwa madya wusanelok

Kanjêng Kyai Tarub pangandikanipun
lah wêruhanira nini
satriya kang ganggu-ganggu
punika atmèng narpati
ing Majapait sang katong

anèng kene wus lami magang maring sun
miturut rèh para kardi
caraning desa tumurun
tan ketang wibawèng nagri
magangi siratmèng ingong

sèwu bagya suka sokur sèwu mliyun
de sira kinaryèng gusti
sinuwun ing Majalangu
mèt tênaya kita nini
atuk putra bagya kaot

tur wus kabul ing jôngka wirayatipun
sira benjang asêsiwi
murwani bawane agung
wahyaning wahyu linêwih
têmbe nrahkên para katong

amangkurat bawona jagat kagêlung
têrah-tumêrah tanpa nis
mung kasêlan catur ratu
mila yya pêpeka nini
wus môngsa sira mong tuwoh

rakamta pan wus yusya kwalulas taun
sira dasa pônca warsi
paran karsanta wong ayu
dyah tumungkul ngêlus wèni
pratandhaning yèn wong wadon

wus darbyemut jatukramaning tumuwuh
wanudya jajodhon laki
sang rêtna datan darbyatur
mung tumungkulnya ngurut itik
kyagêng pratawèng pasêmon

têtila trang klakuaning wanudya yu
kêlamut ngangkat birai
jêng kyai sigra dhêdhawuh
ring Sutiya kinèn mulih
kyagêng kondur lan sang sinom

tantra dangu wisatanya tandya rawuh
lunggyèng langgar gya nibali
Dyan Lêmbupêtêng cumundhuk
liningan sêbda rum manis
hèh radèn kitèngsun wêroh

nguni ingsun tampi sabdaning sinuon
kang kaampil juru sabin
amaringakên sang bagus
karsendra ngong ambil siwi
jôngka jangkanirèng kraton

kang wus kasbut wirayating jagat kêmput
sang parta andika benjing
nrahkên panjênêngan ratu
mbawani ing tanah Jawi
mila ing mangke karsèngong

sira yugya nambut titahing tumuwuh
kromoa rinta pribadi
Nawangsih mèstu ing dhawuh
ing ramanta jêng kiyai
sarat mardawèng lêlakon

narpatmaja nêmbah matur nuwu-nuwun
mèstu manurut jêng kyai
èsthining tyas tampi wahyu
nurbuwat pandoning Widi
atuka widagdèng lakon

kyagêng gupuh nibali pra wrêda ngriku
môncapat sampun tumrapti
ningkên pasatuan dhaup
radyan lan Sang Dyah Nawangsih
panggih arènira têmon

myang anggusthi bawahanira tatêmu
cawangan panggya basuki
sêmona Ki Agêng Tarub
wiwit tata-tata mranti
mirantya kartining kewoh

dupi ratri ki agêng nulwa kêkutug
mênyan wulung dupa putih
kongas mêrdu gônda arum
sumundhul sawisma radi
Dyah Nawangwulan sumêdhot

gandèng mênyan campur lawan mêrangwulung
nyakrèng tyas na karya gati
Dyah Nawangwulan gya tumrun
mring marcapada hyun mèksi
putrèstri sarya atakon

cumlorot lwir cancala jlêg nulya rawuh
jumujug ing langgar panggih
kyagêng lagya gunêm rêmbug
kagyat myat rayi ngurmati
wusnya samya dum krahayon

Nawangwulan umatur panyakranipun
bêsmi dupa mênyan putih
winor ing mrang kêtan wulung
kagyat ing tyas praptèng ngriki
kyagêng angandika alon

ana karya wigati marmamba kutug
wruhanta Ni Nawangsasi
yayi wus wantara dangu
sun tômpa dutèng narpati
ing Wilatigta sang katong


maringakên atmaja sajuga jalu
Bondhan Kajawan kêkasih
kinèn rumagang maring sun
putranta Rara Nawangsih
kang pinrih karsaning katong


pinèt putra dhaup lan parta sunu
nata nyêsmintani ngakir
nurunkên para ratya gung
pramudaning tanah Jawi
kita sandika rumojong


nora luwih aturku sandika nuon
rèhning wagtu iki yayi
wayah birai sutamu
wus sêdhêng manuksmèng krami
kakung putri yugya cocok


sun ngupaya dina kang yugya katamtu
panggihnya pangantèn kalih
satu pasatuan bagus
ing purwane nguni
sira sun undang ngarsèngong


Sang Dyah Nawangwulan matur sèwu sokur
kula mudyèstutèng Widi
dadia widadanipun


ing rèh tumêrah ing wingking
jamak urip momong jodho


nanging wontên cipta kula yèn panuju
para wrêda lan kiyai
rèhne Nawangsih puniku
wor turasing surabsari
kêdah mèstu caraningong


kang wus tamtu dhawuhnya jêng among tuwuh
caraning cara surabsi
kasyargan warata klaku
ing sarat masrut kapusthi
ing têmbe dadya pangilon


ngangge pranti bubak kawak warnènipun
bêras kawak kacang lami
dadang kèncèng kêndhil gênuk
gênthong munthu irus ilir
kanthi pirantining wadon


sokur mawi tampah tinggok sênik alu
minôngka gêgawan sangking
pangantèn lanang hyun katur
kasrah ing pangantèn èstri
lamun kaindran mangkono


yèn wus panggya ni ayu ingkang katêmtu
kirang ing sapasar mawi
tarub blarak mubêng dhatu
kapalisir janur kuning
tuguran pra wrêda ngrayom


amêmule èsthi wedon aranipun
ngawruhi para lêluri
kang wus mriyayang dèn ujub
de lamun kurang salatri
samya dèn lèki yya pêdhot


widadara-widadari surabsatun
samya midadaarini
lwirnya mêmuji ning ayu
swasona kalih kajagi
barang sakartining kewoh


botên kinging nedra ing sadalu muput
dupi praptèng siyang ari
pangantèn kalih 

 kalulur
sêsuci caraning syargi
nulya busona rumatos


wastra-wastra gêlang kona kêlatbau
jamang kalung anti-anting
kakung putri kang sarujuk
kampuh wangkidan rumanti
kapasangan buntal karo


Asmardana
turida dyah matur malih
bab caraning kadewatan
kyai paduka wêspaos
lampahnya pangantèn syarga
Jawi tan yogya tinggal
punika nalurènipun
kang kangge têrah-tumêrah


kêjawi punika kyai
ing dintên tarub katata
kêdah sumaji sajène
jroning pasarean têngah
kêdah karajang-rajang
gambar udyana winangun
têtuwuhan kêmbang mayang


pajuta tan kenging mati
kutug dupa yayah sanggar
de pakobongan wismane
lah punika têmbung salah
mênggah wutuh basa
pangobongan lêrêsipun
lwirnya pabêsmining dupa


kinarya pamlêngan budi
jro pangobong yaya sanggar
lan malih lamun pangatèn
wus bindra yayah sarasa
kêdah kakung wanudya
kramas suci banyu pitu
kacampur puspa udyana


Kyagêng Tarub ngandika ris
ring dyah kusumèng dewata
hèh yayi yèn ingsun supe
akèh timên pricènira
sapa kang wignya tapa
kalamun panudyèng kayun
lah sira kang tata-tata


nata piranti rumati
têtawura

dewa yatna
ingsun môngsa barong kowe
warnanên kusuma rara
lawan nararyya aja
Lêmbupêtêng malbèng tajug
yun panggya lan ibonira


Dyah Nawangsih kang rumiyin
mangusya ibu paduka
sang dyah sru mahyya waspane
Radyan Lêmbupêtêng sigra
gatya mangaras pada
karweka sadaya mundur
kyagêng malih angandika


hèh yayi prakara iki
wus parêk praptaning dina
kang bakal sun mulyakake
bawahanira wiwaha
mring pangantyan karweka
tata-toto amêmatut
tibaning dina bujona


yayi aja sira mulih
Nawangwulan nambung sabda
kula batên sagêd rèrèn
gêjawi benjing kewala
malêm ari widada
kula sakônca myarawuh
mêmudyèstuti dewata


bubyagyaning putra putri
pangantèn dyi sarta amba
maringi pangangge sae
rêtna di inguparêngga
tirah pinatik rêtna
katêmtokna kyagêng ulun
nulwa pamit lumaksona


nèng natar mancal pratiwi
gayuh dirgantara musna
warnanên rêmbug dadine
kyagêng wusnya dhawuh wrata
ing prapat mônca lima
myang kang têbih-têbih ngriku
dera hyun arsa miwaha


sêmona kathah tyang prapti
samya ngaturkên sasumbang
bêkakas barang myang prabot
bêras-bêras ayam-ayam
rajakaya maeda
kathah

tan kenging kagunggung
gunging wong desa kèh prapta


dupyantara praptèng janji
parêking dina swasona
priyèstri kang prapta ewon
bêkakas pring janur klarak
kepang kajang sumêkta
nulya kapasang kêng tarub
miturut caraning syarga


sêsajèn sumaji-saji
pangobongannya rinêngga
udyana kêmbar mayange
tuwuhan mawarna-warna
mêmule dewa yatna
rampung widaraning tarub
samana praptaning dina


malêm midadaarini
dalu para suranggona
sing syarga manjing pangobong
miwah Dèwi Nawangwulan
gônda kasturi ngambar
sumêbar minging mamêrdu
kagyat pra tamu sadaya


warnanên raja kaputrin
munggèng gêndhaga kêncana
ting glêbyar pating pêncorot
ebat kang samya tumingal
pra surabsari lênggah
anèng pangobongan kumpul
amêmujya rawismara


ring Yyang jawata linêwih
jinurung gôngga tri gôngga
basukyarjaning pangantèn
sadalu tan ana nedra
bejang kusuma rara
binêktèng narmada slulup
sêsukci lwir surabsara


wusnya mantuk gya dèn kêrik
surab wida rasamala
linulur-lulur anggane
glis kapasangan subaga
raja kaputrèn rukma
dene ta pangantèn kakung
nèng langgar pinaripurna


tan siwah dènnya rumati
pirantining lulur gônda
winida rasamalane
wus ngrasuk cara swasana
pangantèning narendra 


dhasar narpatmaja bagus
pantê nuksmèng Kumajaya


sang rara yu nuksmèng Ratih
pangantèn dyi yèn cinadra
kurang kêrtas luwih elok
gancanging crita samana
wanci kuruping arka
pradôngga munyarda arum
ladrang pangantèn lagunya


tandya pangantèn rinakit
hyun panggih caraning dewa
kakung putri wus kagandhèng
binayang-bayang pra wrêda
umahya sangking langgar
malbèng wisma mamrih têmu
gathuk nèng madyèng wiwara


têmpuhing netra kêkalih
istha thathit lan cala
nèng madedyara dyi rèrèn
samya bêbalangan gantal
kaping tri priya mangsah
dyah nucèni mring sang kakung
sigra akêkanthèn asta


lunggyèng tilam patra sidi
nèng ngajênging pakobongan
widadari ngobong-ngabong
dupa rasamala awro
midra arum muksyara
kèh wong wruh samya kapecut
kathah lamun winuwusa


pangantèn malbèng jinêm-mrik
tan cinatur solahira
sang kalih nêdhêng mangsane
wus samya dumugi karsa
enjing para dewata
samya ngangsu banyu pitu
myang mamèt puspa udyana


sawusing sajèn sumaji
karweka sami umahya
yu manjing patirtan age
kêpung kapang suranggana
gya sinuci ing tirta
datan dangu sampun rampung
dènnya mikara tênaya


samya lênggah pra

surabti
biyantu ing karsanira
yun mantuk ring kayangane
warnanên Dyah Nawangwulan
ngaturi ingkang raka
Kyahgêng Tarub lênggah sampun
Nawangwulan lon aturnya


jêng kyai kularsa mulih
môngsa borong putra dika
ing mangke wus darbe jodho
ingkang witnya among karsa
yya na juga rubeda
Kyagêng Tarub gya sumambung
sabda rèh manurah arda


priyambada ngarih-arih
aruming sidi wicona
hèh yayi lamun panudyèng
karsanta bok aja sira
kondur marang kayangan
bêcik padha momong mantu
sira ingsun padha tuwa


lah sing uwis bok ya uwis
biratên syardanta aja
kêlantur-lantur lêpat ngong
mupusa sira karsèng Dad
pandoning suksma taya
padha guwangên sagra kidul
yya mangeling-eling ala


wran kasiku mring Yyang Widi
yèn tobat sadurung laya
têrtamtu atuk agsamèng
balik minta kawlasanta
pagene tanpa marma
apa kranane riningsun
Nawangwulan pasrangkara


inggih yèn manungsa kinging
wangsul para suranggana
lupus pisan salawase
mila kula datan arsa
manggèn nèng marcapada
bisa luwe bisa tuwuk
suka bungah duka cipta


marma sayuta tan apti
gêtun ngong tanpa 

 upama
sangking kabutuh ing kewoh
ing nguni mung mèstu karsa
ring wong kang sung sumbaga
hèh tuwan katuna lungguh
pra surabti gayuh kasa


sakêdhèp wus tan kaèksi
warnanên kang pêpasihan
Lêmbupêtêng lan sang sinom
rumakêt runtut têtela
wong Tarub akèh prapta
tur pranata cara dhusun
sigêgên ingkang kocapa


wontên trahing naramurti
narendra ing Majalêngka
jalu Pêndhawa têngrane
Arya Damar tyas sumarta
winisudha dipatya
pangyasa satêngah ratu
nèng Plembang tanah Sumantra


ing ngriku wus nyakrawarti
baudhêndha rèh midana
dina lumintu danane
ucapên Sang Brawijaya
darbe parara-rara
dêdêg sêdhêng ayu tulus
putri sangking nagri Cina


wus kagêm sinaryan dadi
watarantuk limang côndra
nanging dhêndhala watake
brangasan tanpangon mangsa
milarda atuk duka
dènira ingkang sinuon
winêdalakên sêkala


rèhning nuju anggarbini
têtela èrnya sa nata
karsaning nata sêmangke
putra Cina ingkang wawrat
pinaringkên mring Plembang
Dipati Arya Damar wus
lêpat tindaking sulasma


nanging dhawuhing narpati
yèn dèrèng mahyèng kunthara
sang arya tan klilan awor
kang dadya tataning

krama
pêpacuh sangêt nata
praptèng Plembang tampi sampun
dipati duhu yu karsa


nyandikani tur nyanggêmi
sadarpa panyêgahing tyas
wusnya praptèng wanci miyos
umahya kunthara priya
sinung ran Radèn Patah
lami malih asêsunu
kêlawan sang adipatya


babar jalu warna pêkik
tan siwah lan Radyan Patah
Radèn Timbal panêngrane
wus trang putrane dipatya
sawusnya lama-lama
tênaya karwa tinuduh
ring prabagsitèng utama


mingis ing cipta mangudi
kadigdyan myang kasusasran
Jawa Arab wus bijagsèng
samana wus kawistara
samya gêng putra karwa
dyan dipati darbe emut
kamagangakên mring praja


Pangkur
pangkur putra dyi ngandikan
Radyan Patah Dyan Timbal praptèng ngarsi
liningan sêbda hèh kulup
sira padha maganga
mring nagara Majapait jêng sinuon
lah iku nata utama
angrèh Sumantra ing Jawi


jangkahên praja ing Plembang
salah juga ingkang katrimèng kardi
sapa atuk bagya tamtu
olèh idining nata
nanging sira thole ingkang atut rukun
lakuning wong rèh kêkadang
sandika putra kêkalih


samana wus tata-tata
amêmatut miranti sangu margi
êmban punakawan 

 mèstu
cacah wong kalih dasa
sang putra tumulya mangaras suku
sang dyah tinibul êmbunnya
marang rahadèn dipati


nulya bidhal kirdhanira
praptèng têmpi muara satriya di
nitih palwa kunthing laju
atuk angin tunggara
datan lami nèng jamuna praptèng sampun
titêrahing pulo Jawa
tumêdhak satriya kalih


umangsah dharatan Jawa
kasinggihan ing Cêrbon goning wali
radyan kalih gya jumujug
byantara pangran modang
datan samar ing satriya anyar rawuh
katara prabaning wagtra
nulwa sinrabramèng puji


dalu nyare kalihira
Pangran Carbon ngandika arum manis
hèh radèn kita sung tutur
jangkaning tanah Jawa
para wali sung wirayat wus misuwur
kalingane kaki gêsang
kang kacêtha nyakrawarti


yèn siranggèr hyun prastawa
lah marêka ing gone sun tuturi
hèh wêruhanta sang bagus
sira siniya-siya
ring ramanta satêngah binuwang sêmprung
mring Plembang gya tinampanan
ramanira sang dipati


purwane duk nèng jro garba
kang syarinta sring ngimpi mangku sasi
sujanèng cipta sang prabu
binuwang sangking praja
kasasaban mung sêngadi karya sintru
bibyanta yayah cêndhala
brangasan kèh janma gêthing 




jatine pasang sujana
bokmanawa kang anèng garba mijil
jalu têmah mamor sambu
dêrdahing prajarjana
sri narendra kang kinudang-kudang amung
Bundhan Surati kang mahya
sangking Ratu Dyarawati


yeka pangeran dipatya
hyun murut sang nata gumatya aji
nanging para wali kutub
tan samar kirdhaning rat
wahyèng drajat ingêrnya waskithèng kewuh
wahananing wahyu kobra
gumantung ing sira kaki


durung kawistarèng dunya
wus pinêsthi dening kodratulahi
jôngka jangkahên ing laku
èsthinên ujar ingwang
aja sira mring nagara Majalangu
cumundhuk sri naranata
mêmpêng marang Ngampèlgadhing


ngabêktia pra ngulama
ingkang wignya nglairkên wahyu ghaib
dene arinta sang bagus
utama laju magang
ring sang nata sinuon ing Majalangu
jangkaning praja katrima
têmbe sira ambawani


wibawa dipati mulya
sasat ratu gêjaba lirning kardi
karti-kartaning praja gung
kasrah ing astanira
dyan kêkalih sandika mangèstu dhawuh
warsitaning wali tama
sakyesa nora ngowahi


wêgtu pajar samya salat
byar raina pangran ngandika aris
wus radyan mangkata gupuh
dyi mangaras gya

bidhal
praptèng wana Roban wêritnya kêlangkung
critaning kuna kèh setan
wisatca wisaci bêlis


sadene bêburon galak
kawarnaa ing ngriku ana dèsi
ing Salam wastaning dhusun
wontên sajuga jalma
duskartayu putus munah laku dudu
datan ngeman yusyaning lyan
Kyai Wana parabing sih


kasub kagumbagèng jana
Kyai Wana magan pakarti juti
dhasar trahing waswa ngriku
yatin tur tanpa kadang
nanging Kyai Wana dirga ambêg dirgung
kagunggung wong wani laya
kya tumadang mêmatèni


yèn atuk arta busona
tanpa sisya kadum wong pêkir ngêmis
ajêg lampahnya misungsung
pra widagda manistha
kapanujon Ki Wana nganthi wong catur
sêdyaning tyas hyun bêbegal
tantra kapêthuk tyang kalih


Radèn Patah Radyan Timbal
nèng madyaning marga wona nabdandik
hèh mandhêga wong lumaku
sun pundhut sangonira
rajabrana myang panganggo kang kok rasuk
Dyan Patah aris ngandika
hèh durta sira sun wèhi


Radyan Patah sigra-sigra
anguculi sus-usus isi ringgit
dinar dirham mas sêdarum
jroning kolor sêdaya
kinalungkên marang Ki Wana nèng gulu
hèh wong

beg yya sararda
kok pangan sajêgmu urip


kiraku tan bisa têlas
nulya laju radyan para abdi
ucapên Ki Wana sampun
buka kang isi arta
sanalika wran pônca netrane limut
pêtêng gagap mak-êmakan
tan wruh satunggal punapi


jro kalbu bingung sadarpa
wus aduga kêne upaya sandi
gya tobat marang Suksma gung
nlôngsa minta apura
yèn waluya kawula purun umèstu
mituhu pundi sakarsa
karsanya satriya kalih


gyantuk parmaning Pangeran
sirna ilang sakala mripat pulih
padhang gumêmblang lir wahyu
sigra nututi radyan
usus-usus mêksih sumampir nèng gulu
janma lima inggal-inggal
saojotan radyan kèksi


nguwuh-uwuh Kyai Wana
dhuh gustiku satriya kang lumaris
kula ngaturakên wangsul
brana kagungan tuwan
lawan malih yèn panudyèng karsa ulun
sumêdya mèstu paduka
nglêbur tapak amêkathik


radyan aris pasrangkara
krana napa de sira balik kapti
gèsèh tekatmu lir mahgu
Wana matur prasaja
purwa madya wusanane têmah nusul
radyan mèsêm sokur suka
papêsthèn kodratolahi


yèn mangkono 

 sêtyanira
sun tarima de sira darbe ling
pênête wran papat iku
bêcik padha balia
mung Si Wana lah prayoga tut pungkur
sarta sun paringi aran
Ki Wanasalam prayagi


laju tindaknya rahadyan
jalma begal kang catur dèn lilani
gya wangsul pinaring sangu
pasêmat catur dasa
têkap marga Dyan Jaka mahya kang rêmbug
Dyan Patah nulya ngandika
mring Radyan Timbal kang rayi


hèh dhimas prayogyaningwang
adum gawe mituhu sabdèng wali
jôngka jangkanirèng wahyu
sira dhimas têrusa
rumagang ring Naranata Majalangu
dene rowang kalih dasa
gawanên mring Majapait


kang rayi sampun waskitha
ing sasmita rèh wirayating wali
tan lênggana nêmbah nuwun
mèstu karsa paduka
gya manimpang mung Ki Wanasalam katun
Dyan Timbal laju kirdhanya
tyang kalih dasa tut wuri


prapta têtirahing praja
nulya malbèng nagara jujug Patih
Gajahmada sampun konjuk
kanjêng sri naradipa
wus katampan pamagangira sang bagus
sang nata dhangan ing karsa
mring Radyan Timbal arda sih


warnanên ingkang tinilar
Radèn Patah mulang pêrpatnya siki
rêreyongan lampahipun
lawan Ki Wanasalam
kang sinêdya ing cipta rahadyan bagus
sowan marang Ngampèldênta
jêng sunan wali utami


nêngna ingkang kawuwusa 


putranira Jêng Sunan Ngampèl nênggih
tanpa ngluwat ingkang sêpuh
tuk wênganing Yyang Suksma
ajêjuluk Prabu Satmata wus kasbut
gêdhaton nèng Giripura
nulya arènipun malih


Sèh Bênthong wali otama
kèh mujijat kabul dening pangèsthi
jêjuluk Jêng Sunan Kudus
ri malih priya nama
Sèh Mulana Iskak nèng Giri dhêdhukuh
kasusra ing môncapraja
wali lêpasing pabudi


nahên ingkang kawuwusa
Radèn Patah nuju têlênging galih
mangetan lampahnya têrus
lawan Ki Wanasalam
tan winarna nèng marga sêmona sampun
praptèng Ngampèlgadhing nulya
kêparêng jêng sunan lagi


lênggah pra sabat sumewa
lwir caraning ngadad nora salisir
kasaru satriya rawuh
kanthi pêrpat sajuga
gya sumaos ing ngarsanira sang wiku
kagyat ring kang anyar prapta
cahya nuksmèng sanubari


tan samar wali utama
myat nurbuwat ngawêngi ingkang prapti
nanging sêngadi tan wêruh
jêng sunan ris ngandika
hèh satriya sêka ngêndi pinangkamu
sapa panêngran kang nyata
paran karsa praptèng ngriki


rahadyan gya matur nêmbah
jêng paduka dangu pinôngka sangking
Sumantra angsal pukulun
kitha tanah Palembang
dene asma kawula ingkang kasêbut
pun Patah tênayanira
Arya Damar Adipati


praptèngong ngriki sadarpa
kumacèlu adrêng yun dadya pêkir
mruhita silaning kawruh 


samana Radèn Patah
wus pinajar winulang sadaya ngèlmu
cukup cakêp tyasnya tapa
ngênting pamunahing ngèlmi


tinarima ring jêng sunan
Radèn Patah tandya ingambil siwi
yayah tênaya satuhu
tur tinariman putra
dadya matu rahadyan kinon dhêdhawuh
anèng ing wona Bintara
sandika darma nglampahi


Dhandhanggula
kanjêng sunan angandika manis
ring Rahadyan Patah nyakêp wulang
sabarang winarahake
sadaya wus kagulung
katêkêm ing tyas nyarda wêning
tumulya kanjêng sunan
babisik sung tutur
wahyaning wahyu wibawa
ambawani lêlajêring tanah Jawi
sira pakuning dunya


mila thole ngaliha dèn aglis
anjangkaha wahananing jôngka
titising wahyu karaton
radyan papêsthèn kulup
nora yugya yèn tan kabudi
budayaning pangreka
tumuruning wahyu
nurbuwat inggal tumêrah
lah mangkata thole ing sadina iki
lan garwa brayatira


sandika gya bidhal nglagsanani
dhawuhing guru tur maratuwa
nèng marga tan winiraos
sêmona sampun rawuh
ing Bintara atata rakit
wantara sampun dadya
arja kyèh wong mèstu
kunjuk ing Jêng Sri Narendra
Majapait ing Bintara sampun dadi
kutha gêdhe raharja


ciptaning tyas jêng sri narapati
sokur bagya Si Patah kang karya
mulyaning Bintara rame
nata nimbali gupuh
Radyan Timbal sêbdaning aji
hèh sira lumakua 


dhewe dipun gupuh
kakangira kaki Patah
kang dhêdhukuh ing Bintara sun tibali
sandika gya tumrapta


ing Bintara dhawuhkên sabda glis
laju kerit ing byantara nata
Dyan Patah laju mangusyèng
noraga marikêlu
sri pamasa sadarpa asih
kang putra gya ingangkat
winisudhèng luhur
pinaring pangkat Dipatya
Natapraja ing Bintara kinèn ngêlih
karana kitha Dêmak


Radèn Tibal ugyantuk ponang sih
kawisudha klênggahan dipatya
ing Têrung kadipatène
asma kapundhut sampun
ajêjuluk Sang Adipati
Nararya Pêcattôndha
dhawuh wus misuwur
Kyana Patih Gajahmada
byawarakkên praja ing lyan tanah nagri
wrata satanah Jawa


duk sêmona rahadyan Dipati
Natapraja ing ari ngandika
hèh Pêcattôndha sun darbe
mring sira wêling atur
kaunjukna ing sri bopati
lamun parênging karsa
ngong nuwun pangèstu
ngeslamake bôngsa Jawa
ingkang rayi ing kawula tur uning
gya munjuk ring sang nata


dhawuh dalêm wus parêng ananging
sasênêngan kang sarju kiwala
kang tan sênêng yya pinêksèng
Pêcattôndha gya matur
marang raka dhawuh ing aji
trus trang sapangandika
dyan pamitan mundur
Bintara kitha ing Dêmak
amituhu dhawuhing rama narpati
tan dangu praptèng Dêmak


kawarsita wali bangun tèki
Maolana Mahgrib mangun brôngta
nèng Glagahwangi wus ngalèh
pinggiring 

 samodra gung
guwa Langse Molana Mahgrib
pasmakan sondêr toya
atênapi tidhur
wus lami antaranira
nganti kisya mustaka kinarya linggih
kênaka ting cêkakar


mlêng sucipta yayah gusthika di
tanpa mobah lwir mahyèng sêmbawa
amung netra kêdhap-kêdhèp
mudya dibaning kayun
ngeslamakên janmaning Jawi
ucapên Sèh Mêlaya
lêlana lumaku
nuruti rahing janmuna
saking wetan mangulon kirdhanya prapti
guwa Langse nupiksa


jêntung ngungun ngunadikèng galih
kaelokaning Alah Tangala
de ana jalma mangkene
lah apa kang kinasdu
wran mujadah kang kaya iki
kagyat Sèh Maolana
ngandika jro kalbu
o o jêbèng Sèh Mêlaya
aja tanbuh mundhak sira ngrêribêdi
ngong ewuh imbal sêbda


lan Pangeran ingkang sipat kadim
sun kira sira Mlaya tan wignya
wruh asmamu asmèng Manon
mêksih mêntah tapamu
kaya priye wran dadi wali
tan bangkit imbal sabda
lan kang murwèng tuwuh
kagyating tyas Sèh Mêlaya
e e sapa de wêruh sêbdèng sun batin
tur bisa ngerang-erang


marang ingsun tatela wong lêwih
yèn mangkono sun dhewe kang tuna
durung tutug sêdyaningong
tapèngsun durung gêntur
dene maksih dèn 

 isin-isin
Alah nyuwun ngapura
tobat kula katur
ing têmbe paboya-boya
pisan-pisan ngina samining dumadi
tur ngong cinacat mêntah


awit amba dèrèng sagêt panggih
imbal sabda lwir tiyang kêng tapa
munajat nèng guwa Langse
Sèh Mlaya nulya têrus
ngulon nurut tirah jêladri
kirdhanya sigra murang
wonarga lwih singub
ciptèng tyas hyun bangun tapa
maksih cingkrang pujining sêmèdi êning
tan lami Sèh Mêlaya


ngalor ngulon praptèng tanah nagri
ing Carêbon wastaning kang kitha
Sèh Mlaya tandya taturon
nèng ênu prapatan gung
ngathang-athang mlumah asta dyi
sindhakêp kêjêp netra
nèng madyaning lurung
warnanên pra janma liwat
jalu èstra gègèr lumiyat wruh jalmi
tan kaprah nèng dêdalan


tur lagnyana ngadêg brajamusthi
dhasar têksih taruna sêmbada
kasusra warta jalmyakèh
samana sampun katur
marang pangran modang anggalih
nyakrèng tyas wali tapa
jêng pangran dhêdhawuh
marang garwa lara-lara
kinèn godha caraning wadon minta sih
garwendah wus busona


gônda wida ingkang marbuk minging
wus kinayang busona di raras
nulya lumaksona age
tri lagsmi ayu lurus
dêdêg sêdhêng tan wontên mirip 


kirdhanya tantra prapta
janma di kang turu
lagnyana angathang-athang
brajamusthi i kaki ngayuh manginggil
pra lagsmi tri anggodha


dèn mêg-êmêg gènira mêtêki
datan mosik ingkang tapa nedra
agya pangrasan tumèpèl
ring grananya kang turu
mêksih eca-eca aguling
malah mangkrêt sakala
brajamusthi alum
saya alit sarêng cêlak
ponang dakar wus dadya sacambe aking
mundur kang samya ngodha


tur uninga dènnya nglagsanani
anggêgodha mring janma kang nedra
malah mangkrêrêt dakare
pangran modang tyas emut
bokmanawa wali linuwih
nulwa jêng pangran tindak
pribadi hyun pangguh
lumaksona sampun prapta
pangran modang sigra lênggah ajèjèri
nèng dagannya kêng nedra


datan samar jêng pangran mangèksi
lamun ulyaning Alah kang tapa
laju tinunggonan bae
dangu antaranipun
nganti sapta ari tan nglilir
pangran gya uluk salam
salam ngalaekum
tanggap ngalaekum salam
gregah wungu ngrakul dene sira adhi
nunggoni wran barata


pangran matur lah sumôngga mugi
kula turi mampir ing wismamba
Sèh Mêlaya ngandika lon
ya bangêt tarimèngsun
nanging durung yayi ngong mampir
mêksih 

 anggêntur lampah
ngulati ing guru
Jêng Sunan Benang ing Mêkah
sigra-sigra pangran kodur tan winarni
tumulya Sèh Mêlaya


kusung-kusung pamusênging galih
dènnyarsa kaji maring bètolah
ucapên Mulana kaot
Magrib ingkang nênungku
anèng guwa Langse tar wigih
waskithèng alus lêmbat
ring Sèh Malaya wruh
derarsa mring Kakbattolah
pinêthukkên nèng marga dening Sèh Mahgrib
hèh jêbèng aja lunga


kagyat jumbul Sèh Mlaya tan angling
o o sira dene kaya bocah
hyun mring Mêkah pa gawene
wruhanta Mêkah iku
sing Ismangil tilasnya lair
Nabi Brahim kang yasa
rupa masjit patut
yèn sira ngèsthi punika
sasat nêmbah brahala lakuning eblis
kok puja-puji mêntah


jroning Katbah Bètolah sayêkti
sêpa-sêpi sira tan wruh Alah
rèh dudu kono ênggone
marma Mêkah mbuh mau
tinakonan datan patitis
kakekate Bètolah
tar adoh sirèku
aja kang Mêkah Madinah
nadyan bumi langit taranggona sasi
surya sak isènira


wus dumunung nèng sira pribadi
wruhanamu Mêkah iku gambar
saisining jagat kabèh
gambar ananirèku
jroning gambarira mênuhi
cacog 

 lan dalil Kuran
ngalamul kabiru
dakara sahiru ngalam
tarbikaning jagat gêdhe manjing cilik
lah iku ananira


lah cobanên sira mulat carmin
katon apa ing sajroning kaca
tan siwah ing jagat kiye
sêdene suwarnamu
ana rupa kaya sirèki
kabèh sajroning kaca
gambarnya yaiku
myang sakèhing conto dunya
iya sira kang cinoto nèng jro carmin
pagene sira arsa


munggah kaji maring Bètolahi
lwirnya Bètolah omahing Alah
têkèng kona nora wêroh
môngka Alah satuhu
nora adoh ananing Gusti
Gusti lawan kawula
sajatine kumpul
lamun pisah kaya paran
lamun kumpul kaya priye lèhmu mèksi
yya sira salah cipta


Sèh Mêlaya sêmona wus tampi
sabdaning Jêng Sayit Maolana
sadarpa suka sukure
dera tampi pituduh
tandya matur ngêrpa mangèksi
dhuh samaha widigda
kawula yun mèstu
tumutur saparan tuwan
nglêbur tapak mêminta jarwaning pardi
tambahnya rèh sasmita


Jêng Mahgribi angandika aris
aja jêbèng sira yun mruhita
mring kita salah têmahe
datan sae pinangguh
marang guronira ing nguni
yèn durung atuk lilah
iku tan pêkatuk
balik amung lakonana 


gêntur tapa nèng têpining kali iki
sasèndhèna galinggang


sira bakal dadi wali lêwih
tur panutup mungkasi uliya
jroning tanah Jawa kabèh
Sèh Mlaya tandya ngujung
Sèh Mulana tar arsa tampi
cinêngkah kipa-kipa
jêbèng iku dudu
sêjatine sira padha
lawan ingsun marma tan kêna ngabêkti
lah wis sira kèria


Pocung
pocung gya nut Sèh Mlaya ring kang sun tutur
nèng têpi narmada
sêsèndhèn galinggang jati
ciptèng driya nêgês ring Yyang Dad Kang Mulya


de tan keguh ciptanya sadarpa kukuh
panungkuning sêdya
timbula wirayat lair
amêkasi wêkasi wêkasaning pra uliya


wantra dangu satus dina anèng ngriku
nulya kramat prapta
mratani wahyèng sang ib
glinggang cukul pangnya ngêrda angrêbaka


sasat payung ngayomi dadya kêkudhung
sôngka kodrattolah
tôndha sinihan yya Widi
wus mangkana drajat gumêlar ing dunya


prandènipun sarirarda lêsu nglumpruk
ananging nurbuwat
ngawêngi wagtra mawêning
wus tatela wahyaning wahyu utama


gêtya Kanjêng Sunan Benang dènnya kondur
têdhak sangking Arab
ngampiri kang tèki-tèki
Sèh Mêlaya nèng glingganging narmada


wus tar keguh Sunan Benang glis kêpangguh
nêbda uluk 

 salam
Sèh Mêlaya gya nampani
ring sabdaning ing guru ngalekum salam


dupi dulu sunan ebat dènnya nungku
kawistharèng lama
sasèndhèn galinggang jati
cukul mrakah mangêrda kèh kang bêrdapa


sunan muwus hèh jêbèng sira wus kusus
deranta subrata
tinarima Suksma Jati
wahanannya mukanya lir prabèngkara


sira iku sun angkat asma jêjuluk
Sunan Kalijaga
rèh sira iku jagèni
sèndhèn glinggang anèng pinggir narmada


dadya kulup jumênêng wali panutup
rèh duk tas parasdya
mangke sacipta dumadi
dènnya brata widyadi dènnya widada


jêbèng uwis luwarana kang panuwun
utamane sira
dhukuhana alas iki
rêsikana ing têmbe wignyarda arja


ingran dhusun Kalijaga luwih patut
sira ayya kesah
wus katuna ingsun mulih
marang Benang sun undang garwa atmanta


ya ing têmbe nusul ring sira katêmtu
plas jêng sunan linggar
kawarna Sinuwun Kali
èsthi ing tyas tumadang ababat wana


wusnya magut glagah alang-alang

magut
nulya tinanêman
palawija sarwa-sarwi
timun kacang krèi canthèl jagung kapas


dhuku têmbu mlinjo jêruk bali jambu
tantara wus ngêrda
karsanya Jêng Sunan Kali
yèn wus sêpuh winèhkên para nukarta


jalma mlaku miwah kanan kering ngriku
wrata samya ngalap
palawija tuwa dadi
sukaning tyas Sinuwun ing Kalijaga


sampun kêmput Sunan Benang dènnya nglangut
gya kondur ing Benang
praptèng wisma anibali
ingkang rayi garwanira Sèh Mêlaya


dhêdhawuh lon hèh yayi kita angsung wruh
mangke lakènira
wus jajuluk Sunan Kali
babat anèng madyèng wana Kalijaga


tantra dangu barang kang tinadur mêtu
sira sumungsula
mring Kalijaga sun irit
mung wêlingku sira aja taha-taha


gya mêmatut tata miranti mangèstu
ring raka Jêng Sunan
Benang wus bidhal dhingini
nêja jujug kêbon timun warna-warna


sampun rawuh tan na sajuga janma wruh
sadaya tuwuhan
palawija nêdhêng dadi
kabêthotan binuwang marang narmada


têbu-têbu timun-timun jambu-jambu
woh wus rinotogan
tan ana sawiji kèri
gya sinuwun angsung salam mring arinya


aparing wruh jêbèng garwanta manungsul
barêng gawaningwang
dupi wus parêk sun dhingin
tantra dangu garwa lan brayat wus prapta


sigra mlêbu ring wisma wus nora koguk
sêmona Jêng Sunan
Benang angandika aris


hèh ta jêbèng ngong yun mring kêbon mariksa


arsa ngundhuh sêbarang wêtuning ngriku
Sunan Kalijaga
sandika mèstu sakarsi
tandya tindak parèstri samya tut wuntat


praptèng papan Jêng Benang kagyat adulu
lumyat kang tanêman
kang wus binêdholan pulih
nora môntra-môntra yèn mêntas rinusak


tyas sru ngungun Sunan Benang ngandika rum
yayi Kalijaga
sira wus tinramèng Widi
sakarsanta pan wus jinurung Yyang Suksma


têtela trus wahyèng kadikbyanta kabul
mangkono wong brata
yèn têmên-têmên pinanggih
barang karti sakarsa cinipta dadya


sokur-sokur sira sinihan Yyang Agung
dupyantara dina
Jêng Benang ngandika aris
hèh ta jêbèng Kali sira tumutura


kirdhaningsun ring Giripura sêdyèngsun
tur uning bab sira
ngong angkat wali mêkasi
nuwun idin ring Jêng Sunan Giripura


de garwanta kèri nèng ngriki atunggu
arjaning taduran
lêstarining desa iki
gya lagsana Sunan Benang lan Sèh Mlaya


tantra dangu nèng marga ing Giri rawuh
nuju pasang yugya
pêpak pra ngulama wali
sêsalaman tamu karwa gantya-gantya


nulya matur Jêng Sunan Benang mring wiku
Sang Prabu Satmata
yayi kula nuwun idin
pun Malaya sun angkat anama sunan


ajêjuluk Sunan Kalijaga patut
rèh wus pasatmata
wahyaning wahyu ngulami
mhahabrata dadya ing sasêdyanira



sunan manthuk sadaya pra wiku tup
samya mèstutyarja
jangkêp walu para wali
Sunan Kalijaga jumênêng pamêkas


tandya matur Jêng Sunan Kali ring guru
dhuh Jêng Sunan Benang
kula nuwun ngatas karsi
rèhning amba dèrèng atuk pangawikan


nyuwun tuduh wijangan kang mêmêt nyamut
amba mêksih kirang
Jêng Sunan Giri ngidèni
angandika ring raka Jêng Sunan Benang


lêrês èstu pun Kalijaga puniku
yugya pinaringan
pangawikan ingkang muksis
sampun ngantos cingkrang pangêkêring karsa


Maskumambang
kumambang Jêng Sunan Benang dèn dhawuhi
ring Prabu Satmata
nayugyani mijang maring
Sunan Kali wali tama


gya ngupaya giyuta kinarya mirib
nèng madyaning rawa
wus atuk palwa sawiji
pan pinudya ri Jumuwah


pinrêng tanggal ping catur wlas anêlahi
Sunan Benang lawan
Jêng Sunan Kali manitih
dungkap wanci surup arka


duk sêmona giyuta wus dèn wêlahi
lumarab manêngah
pinuju bêncana prapti
ponang palwa bacor ngandhap


sawêntara sarat rèh kalêbon warih
Jêng Benang ngandika
yayi pinggirna kariyin
popokên kisma kiwala


kalêksanan palwa minggir Sunan Kali
ngupadi lumpur bang
pinopokkên prau nuli
rapêt lumarab manêngah


duk samana sampun dumugi ing wanci
dadya ratri nulwa
kumbak kumbul nut ing warih


tandya Jêng Sunan Mabengat


wus tinêkêm jêpolnya Jêng Sunan Kali
tanggap karna pasang
laila lailêlahi
Mukammat rasaning Allah


de larabe makna kang mangkono yayi
Jêng Nabi Muhkamat
dumunung manungsa iki
ngatas karsaning Dad Mulya


sayêktine manungsa bodho linuwih
pangucap anggônda
pamyarsa lawan pangèksi
nora pisan darbe sira


wujut siji sêjatine mêngku kalih
Gusti lan kawula
roro pisan campur siji
darbe sipat kalih dasa


kang mangkono ingaran sipat mangani
lamun makna wiyah
pôncadriya kang rumati
kabèh darbèking manungsa


Gusti iku tan kuwasa andarbèni
kabèh sêka sira
môngka sêjatining ngèlmi
mêngku siji nora kêna


dene ingkang jumênêng Suksma sêjati
cêngkramèng jiwangga
ingkang datan darbe karsi
ingaran dad wujut mutlak


kang kakiki kakekate dad sêjati
kawêngku ing sira
ingran kalun belarokin
ingkang tanpa roh uribnya


mung pribadi kang tan milu lara mati
datan darbe karsa
mung langgêng tanpa upami
wong Buda ran Hyang Pêrmona


wujutollah yayi sun tar bisa sung wrin
mung srana pêrlambang
guru tar bisa sung uning
upayanên kang kêpanggya


damar murub patine lunga

mring ngêndi
Sunan Kalijaga
trangginas nulya nampèni
asta mubêng surakatan


Sunan Benang saklangkung ngungun ing galih
dèrèng sung sêsminta
kang rayi cêg anampèni
têrang têrus tarpa taha


Sunan Benang dugèkkên sajar mring rayi
malih jêbèng sira
sun jarwani kang kakiki
wong pana marang datolah


kudu ngèsthi ênggone rahsa sêjati
pamlêng cipta rahsa
narupakkên bôngsa Isim
asmaning manungsa tama


kênyataan sira kang wujut kakiki
nèng sadalêm tekat
yya nyipta wujut kêkalih
siji ingkang kaya sira


Allah iku satêmêne sipat kakim
tar ngalap wiwitan
tur nora karsa mêkasi
langgêng datantara môngsa


kang wus nora kacakrabawa ing jisim
yèn sira yun pana
pramanêm jatining janmi
sautên kumpuling rahsa


kang bisa nir kawula tar wus udani
mung dad kang rumôngsa
kabèh kang wujut Allahi
manjing purbaning antaya


nêbut klimah alip mutaklimun wakit
gambare asmalah
manthêr nèng wadana yakin
dadya tandhaning manungsa


kaungkulan lêbu mahya sastra alip
lah jêbèng punapa
cupana jarwaku yayi
Sunan Kali nuding asta


kagyating tyas rakarda duparèng rayi
dera bijagsèng kak
sarêng tampi sasminta di
yayah sirna bumi kasa


malih nabda Jêng Sunan Benang ring ari
hèh jêbèng pa nyata


wus bangkit pasêmon jati
jati-jatining manungsa


pakumpulaning rahsa sadalêm budi
klowongan bawana
ginambar sastra sawiji
Sunan Kali tur prasaja


sung sasminta dinuk ing nayana maksi
nabda tarpa wrana
sumôngga kula turi wrin
muksis e e bolong têngah


kang minôngka klowongan jagat sakalir
midrawèng antaya
kababar ujyalèng budi
dening kang mêngku rahsarja


dupi wêdharing kawruh tarpa ling-aling
mahya gara-gara
gêtêr dhèdhèt erawati
sebag jêblong bumi kasa


padhang nrawang sumilak tarpa upami
lwir janmuna rêtna
katêmpuh pratônggapati
pêrbawaning pangawikan


wus tatela jalma ro sinihan Widi
nayakaning tama
kang wus sidik amanati
tuhu mardikèng rat donya


Kanjêng Sunan Benang ngandika wor tangis
hèh yayi jarwanta
dera ngêcup sasminta di
kaplangkah sondêr wêrona


katujune anèng prau madyèng rawi
tan na sajuga kang
umèksi kewan wanadri
jaring pra wali utama


sapa-sapa wani buka sêngkran Widi
yèn na kewan myarsa
jlêg dadya janma linuwih
mangkono kodrattollahman


lagya kèndêl tandya na syaraning jalmi
matur ngêrpa marta
ring jêng sunan kula tampi
sasmita kang wus kawahya


sabdèng tuwan lamun kewan dadya janmi
prabawaning wijang
nanging dèrèng luwar sangking
warna jatining têtaga



de sêmangkit sampun bangkit tata jalmi
wit sangking sabdanta
buka wrana tanpa wadi
dilalah karsèng Dad Mulya


bagya kula dunya ngakir tarpa pami
kagyat kanjêng sunan
hèh syara apa sirèki
sajara trang trus parsaja


matur ing jêng kawula punika cacing
lumanggyan lêmah bang
lagyeca nikmat aguling
katut binêkta ing palwa


lawan wisma kinrakat amba tar kèri
tuju atma garwa
tan katut tumraping kaci
amung kawula priyôngga


kabênging tyas wisma kinarya nutupi
prau rêbês ngandhap
dupyantara madyèng ratri
Sunan Benang buka wrana


kagyat amba wontên syara erawati
nglilir sebag sinram
ing tirta marta sabumi
rumangsuk sadalêm cipta


lah mêkatên pamêdharnya Sunan Kali
ununong ananong
milamba nuwun sabda ji
sampurnaning wrêjit kula


sabda janma nanging maksih wujut cacing
jêng sunan sakala
ngandika hèh sira cacing
sirna dadya janma tama


jlêg saka wêrjit dadya rupa jalmi
sabdèng wiku tama
jinurung sakarsa dadi
dening wardaya nirmala


pasrangkara marang ingkang malih warni
hèh cacing sirarja
atuk parmaning Yyang luwih
murcèng wêrjit dadya janma


durung darbe panêngran jalma kakiki
sun paringi têngran
jajuluk Sèh Sitiabrit
iya karan Sitijênar


duk sêmona dupi prapta bangun enjing
trontong-trontong pajar
kecaka 

 winêlah minggir
hyun salat subuh ring dharat


Kanjêng Sunan Benang jumênêngi mami
makmum Sèh Malaya
Sang Sitijênar mèstuti
makmum ring kang dadya iman


Sinom
sinom wusnya bakda salat
Sunan Benang ngandika ris
ring Sinuon Kalijaga
hèh jêbèng tatkala ratri
ngong mijang ring sirèki
rumôngsamba luwih gêtun
kongsi samangke iya
maksih ingsun eling-eling
paranbaya de sira nyangkêp sasmita


gumun pante durung bisa
pangêcupmu malah luwih
ngungkuli wijangan ingwang
ngong malah gêtun umaksi
kiraku durung uning
wruhku sôngka pabatangmu
kususe babarpisan
marma yèn panujyèng karsi
ngong mruhita wijangên kawruh andika


gudèl sinusu maesa
kyai guru dadya murit
puluh wis pasthi tan kêna
kyasaning Yyang Maha Sukci
sira wignya patitis
atuk wênganing tyas muluk
dibyèngkara sasmita
ing tekat pangèsthi wêning
kumacèlu jêbèng ingsun jarwanana


Sèh Malaya tur sandika
sasagêt kula nglampahi
tandya samya rêrangkulan
Sunan Benang wus nampèni
kawruh ingkang linuwih
ngungkuli kagunanipun
wusnya tampi kajaja
ing cipta sadarpa ngèsthi
wus têtela Sèh Mlaya wali pamungkas


sêmona Jêng Sunan Benang
èngêt ing Jumuwah ari
nêja salat ring Bètolah
ingandika ring kang rayi
hèh jêbèng payo maring
Mêkah 

 ngiras salat luhur
jumahan wali samya
sun wêntara wus rumiyin
age samya nusul srana tiwikrama


Sèh Sitijênar karia
rèh sira durung patitis
tamtu kita durung bisa
Sèh Lêmbang matur aris
datan kewran tyas mami
Mêkah Madinah tar ewuh
nadyan bumi ngakasa
sadaya wus wontên ngriki
kagyat ngungun jêng sunan mring Sitirêta


Sèh Mlaya matur ing raka
lah sumôngga mupung enjing
mangpat Jumuwah ring Mêkah
nulya samya tyas sêmadi
sindhakêp asta kalih
nutup madya suku kumpul
mèksi tiksyaning grana
ngêningkên tingal kang wêning
kanjêng sunan saklayan jlêg praptèng Mêkah


Sèh Sitijênar nèng Mêkah
mêthukakên Sunan Kali
myang Sunan Benang sru kagyat
Jênar sira wus dhingini
Lêmahbang matur inggih
ngungun sunan kalihipun
gya malbèng Kakbattolah
sadaya wali wus panggih
pêpak anèng sajroning Bental Mukaram


wali songa samya salat
wusnya bakda atuk wangsit
sangking Jêng Nabi Mukamat
syara di langkung dumêling
ing Jawa mangkya kinging
siradani masjit bagus
nimbang ngiring Bètolah
sadaya pra wali amin
sarta malih pinaringan surat kutbah


samya suka sokuring tyas
bakda Jumuwah pra wali
kondur marang tanah Jawa
jujug ing
- -
Dêmak tumuli
panggya Dyan Adipati
Natapraja paring wêruh
hèh jêbèng sang dipatya
wruhanta mangke wus kenging
para wali nimbangi masjit ing Mêkah


Sunan Giri angandika
marang rahadyan dipati
hèh ta jêbèng Natapraja
sira katêmpuh ngupadi
têtulung kayu jati
blandar pangêrêt rèng usuk
wuwung tali lan sirab
dene sagung para wali
kabubuhan saka guru ingkang papat


para mukmin saka rawa
ngandika radyan dipati
samana wus undang wrata
pra punggawa para kardi
ngupaya kayu jati
sadaya pra wali rujuk
byantu sajuga karsa
bubar samya angupadi
marang wona ngupa bubuhaning saka


ucap Jêng Kalijaga
mintar nganthi sabat kalih
Iman Sumantri lan Supa
sapraptaning ing wanadri
ngupaya kayu jati
kinarya saka kang cukup
agêng panjanging wrêksa
dangu tan tuk srêking galih
nèng madyaning wana panggih janma wêrda


sakalyan lan garwanira
wungkuk dêdêgnya gêng inggil
jalèstri pan ora beda
kagyat jêng sunan umèksi
arda ngunguning galih
kamokalaning Yyang Agung
lah iki jinis apa
nulya jêng sunan parpêki
praptèng ngarsa noraga sabda bêg krama


dhuh sang wrêda amba tanya
panduka jalma punapi
asal myang sinêdyèng karsa
sintên 

 asma paduka di
kang sinêbdan mangsuli
wruhanta ngong tilas ratu
tatkala jaman purwa
ing Pandhawa prajarja di
bisikan sun Sa Prabu Darmakusuma


trahing Pandhu Dewanata
dene garwaningsun iki
Dèwi Drupadi panêngran
purwèngong malaya bumi
mring warnarga kang sungil
sadulur ngong samya murut
marang kahyangan Endra
mung ingsun roro tan mati
marmaningsun mangkono darbe pusaka


garan pustaka klimasada
panyêthane Yyang Pramèsthi
manira tan wignya seda
kêlamun durung pinanggih
lan wali kang linêwih
Sèh Malaya têngranipun
lan malih dhawuhing Yyang
iki pusakèngsun tulis
têmbe ingkang narbuka mung Sèh Mêlaya


lamun dudu Sèh Mêlaya
tan ana bangkit jarwani
umatur Jêng Kalijaga
kapasang yugya sang aji
inggih amba puniki
Sèh Malaya têngran ulun
pundi amba yun mirsa
klimasada wus pinaring
gya winaca lailaha hailêllah


jatine klimah sahadad
kêlaturnya têmbung nguni
winastan kalimasada
sangking wong Buda ngarani
Darmakusuma dupi
mirêng syaraning pitêmbung
lailaha ilêllah
sadarpa ngungun ing galih
sokur suka lir siniram tirta marta


clês malbèng sadalêm prana
ring jiwangga mêratani
lan kang garwa datan 

 siwah
samya tunggil rahsanèki
gya ngandika rum manis
Sèh Mêlaya ngong jêjaluk
ring sira tulungana
aja kêtanggungan kardi
kaya priye jarwa laila ilêllah


umatur ingkang tinanya
batên wontên pangran malih
dalêm donya anging Allah
de wujudnya ingkang pasthi
ngêbêki bumi langit
mênggah dadya Yyang Maha Gung
puniku napas tuwan
mahya manjing tarpa idi
amung urip inguripan dhèwèkira


dumunung wontên paduka
nuksma ring rahsa sêjati
kumpulnya nèng e e Allah
kang binêkta manjing akir
marmanipun tyang lalis
sadaya rahsa rinacut
nulya jumnêng pribadya
mêratani bumi-bumi
gya tumungkul udrasa Darmakusuma


gêtun gyanira Malaya
durung wruh muksyaning pati
ing mangke wus prastawèng tyas
Yudhisthira ngandika ris
Sèh Mlaya sira mangkin
sun wèhi pusaka ratu
sawiji rupa gadga
Kyai Kopèk kang wêwangi
tampanana dadya pusakaning nata


kita hyun nut gamanira
manjing agama Islami
wus wruh kang kanggo nèng kona
tur mêngku rahsa pribadi
gya marêk Sunan Kali
tumèpèl karna kang tutuk
myang Drupadi Sang Rêtna
tan siwah deranya mirit
duk samana mancal wus puput kang usya


susawa dyi gilang-gilang
pipinaripurna 

 tumuli
punapa caraning Islam
Supa lan Iman Sêmantri
ingkang samya nucèni
sinalatakên wus kusus
sarpurna tarpa kara
kinubur madyèng wonadri
gya tinilar jêng sunan ngupaya wrêksa


ana karya wigati marmamba kutug
wruhanta Ni Nawangsasi
yayi wus wantara dangu
sun tômpa dutèng narpati
ing Wilatigta sang katong

maringakên atmaja sajuga jalu
Bondhan Kajawan kêkasih
kinèn rumagang maring sun
putranta Rara Nawangsih
kang pinrih karsaning katong

pinèt putra dhaup lan parta sunu
nata nyêsmintani ngakir
nurunkên para ratya gung
pramudaning tanah Jawi
kita sandika rumojong

nora luwih aturku sandika nuon
rèhning wagtu iki yayi
wayah birai sutamu
wus sêdhêng manuksmèng krami
kakung putri yugya cocok

sun ngupaya dina kang yugya katamtu
panggihnya pangantèn kalih
satu pasatuan bagus
ing purwane nguni
sira sun undang ngarsèngong

Sang Dyah Nawangwulan matur sèwu sokur
kula mudyèstutèng Widi
dadia widadanipun
ing rèh tumêrah ing wingking
jamak urip momong jodho

nanging wontên cipta kula yèn panuju
para wrêda lan kiyai
rèhne Nawangsih puniku
wor turasing surabsari
kêdah mèstu caraningong

kang wus tamtu dhawuhnya jêng among tuwuh
caraning cara surabsi
kasyargan warata klaku
ing sarat masrut kapusthi
ing têmbe dadya pangilon

ngangge pranti bubak kawak warnènipun
bêras kawak kacang lami
dadang kèncèng kêndhil gênuk
gênthong munthu irus ilir
kanthi pirantining wadon

sokur mawi tampah tinggok sênik alu
minôngka gêgawan sangking
pangantèn lanang hyun katur
kasrah ing pangantèn èstri
lamun kaindran mangkono

yèn wus panggya ni ayu ingkang katêmtu
kirang ing sapasar mawi
tarub blarak mubêng dhatu
kapalisir janur kuning
tuguran pra wrêda ngrayom

amêmule èsthi wedon aranipun
ngawruhi para lêluri
kang wus mriyayang dèn ujub
de lamun kurang salatri
samya dèn lèki yya pêdhot

widadara-widadari surabsatun
samya midadaarini
lwirnya mêmuji ning ayu
swasona kalih kajagi
barang sakartining kewoh

botên kinging nedra ing sadalu muput
dupi praptèng siyang ari
pangantèn kalih kalulur
sêsuci caraning syargi
nulya busona rumatos

wastra-wastra gêlang kona kêlatbau
jamang kalung anti-anting
kakung putri kang sarujuk
kampuh wangkidan rumanti
kapasangan buntal karo

turida dyah matur malih
bab caraning kadewatan
kyai paduka wêspaos
lampahnya pangantèn syarga
Jawi tan yogya tinggal
punika nalurènipun
kang kangge têrah-tumêrah

kêjawi punika kyai
ing dintên tarub katata
kêdah sumaji sajène
jroning pasarean têngah
kêdah karajang-rajang
gambar udyana winangun
têtuwuhan kêmbang mayang

pajuta tan kenging mati
kutug dupa yayah sanggar
de pakobongan wismane
lah punika têmbung salah
mênggah wutuh basa
pangobongan lêrêsipun
lwirnya pabêsmining dupa

kinarya pamlêngan budi
jro pangobong yaya sanggar
lan malih lamun pangatèn
wus bindra yayah sarasa
kêdah kakung wanudya
kramas suci banyu pitu
kacampur puspa udyana

Kyagêng Tarub ngandika ris
ring dyah kusumèng dewata
hèh yayi yèn ingsun supe
akèh timên pricènira
sapa kang wignya tapa
kalamun panudyèng kayun
lah sira kang tata-tata

nata piranti rumati
têtawuradewa yatna
ingsun môngsa barong kowe
warnanên kusuma rara
lawan nararyya aja
Lêmbupêtêng malbèng tajug
yun panggya lan ibonira

Dyah Nawangsih kang rumiyin
mangusya ibu paduka
sang dyah sru mahyya waspane
Radyan Lêmbupêtêng sigra
gatya mangaras pada
karweka sadaya mundur
kyagêng malih angandika

hèh yayi prakara iki
wus parêk praptaning dina
kang bakal sun mulyakake
bawahanira wiwaha
mring pangantyan karweka
tata-toto amêmatut
tibaning dina bujona

yayi aja sira mulih
Nawangwulan nambung sabda
kula batên sagêd rèrèn
gêjawi benjing kewala
malêm ari widada
kula sakônca myarawuh
mêmudyèstuti dewata

bubyagyaning putra putri
pangantèn dyi sarta amba
maringi pangangge sae
rêtna di inguparêngga
tirah pinatik rêtna
katêmtokna kyagêng ulun
nulwa pamit lumaksona

nèng natar mancal pratiwi
gayuh dirgantara musna
warnanên rêmbug dadine
kyagêng wusnya dhawuh wrata
ing prapat mônca lima
myang kang têbih-têbih ngriku
dera hyun arsa miwaha

sêmona kathah tyang prapti
samya ngaturkên sasumbang
bêkakas barang myang prabot
bêras-bêras ayam-ayam
rajakaya maeda
kathahtan kenging kagunggung
gunging wong desa kèh prapta

dupyantara praptèng janji
parêking dina swasona
priyèstri kang prapta ewon
bêkakas pring janur klarak
kepang kajang sumêkta
nulya kapasang kêng tarub
miturut caraning syarga

sêsajèn sumaji-saji
pangobongannya rinêngga
udyana kêmbar mayange
tuwuhan mawarna-warna
mêmule dewa yatna
rampung widaraning tarub
samana praptaning dina

malêm midadaarini
dalu para suranggona
sing syarga manjing pangobong
miwah Dèwi Nawangwulan
gônda kasturi ngambar
sumêbar minging mamêrdu
kagyat pra tamu sadaya

warnanên raja kaputrin
munggèng gêndhaga kêncana
ting glêbyar pating pêncorot
ebat kang samya tumingal
pra surabsari lênggah
anèng pangobongan kumpul
amêmujya rawismara

ring Yyang jawata linêwih
jinurung gôngga tri gôngga
basukyarjaning pangantèn
sadalu tan ana nedra
bejang kusuma rara
binêktèng narmada slulup
sêsukci lwir surabsara

wusnya mantuk gya dèn kêrik
surab wida rasamala
linulur-lulur anggane
glis kapasangan subaga
raja kaputrèn rukma
dene ta pangantèn kakung
nèng langgar pinaripurna

tan siwah dènnya rumati
pirantining lulur gônda
winida rasamalane
wus ngrasuk cara swasana
pangantèning narendra
dhasar narpatmaja bagus
pantê nuksmèng Kumajaya

sang rara yu nuksmèng Ratih
pangantèn dyi yèn cinadra
kurang kêrtas luwih elok
gancanging crita samana
wanci kuruping arka
pradôngga munyarda arum
ladrang pangantèn lagunya

tandya pangantèn rinakit
hyun panggih caraning dewa
kakung putri wus kagandhèng
binayang-bayang pra wrêda
umahya sangking langgar
malbèng wisma mamrih têmu
gathuk nèng madyèng wiwara

têmpuhing netra kêkalih
istha thathit lan cala
nèng madedyara dyi rèrèn
samya bêbalangan gantal
kaping tri priya mangsah
dyah nucèni mring sang kakung
sigra akêkanthèn asta

lunggyèng tilam patra sidi
nèng ngajênging pakobongan
widadari ngobong-ngabong
dupa rasamala awro
midra arum muksyara
kèh wong wruh samya kapecut
kathah lamun winuwusa

pangantèn malbèng jinêm-mrik
tan cinatur solahira
sang kalih nêdhêng mangsane
wus samya dumugi karsa
enjing para dewata
samya ngangsu banyu pitu
myang mamèt puspa udyana

sawusing sajèn sumaji
karweka sami umahya
yu manjing patirtan age
kêpung kapang suranggana
gya sinuci ing tirta
datan dangu sampun rampung
dènnya mikara tênaya

samya lênggah prasurabti
biyantu ing karsanira
yun mantuk ring kayangane
warnanên Dyah Nawangwulan
ngaturi ingkang raka
Kyahgêng Tarub lênggah sampun
Nawangwulan lon aturnya

jêng kyai kularsa mulih
môngsa borong putra dika
ing mangke wus darbe jodho
ingkang witnya among karsa
yya na juga rubeda
Kyagêng Tarub gya sumambung
sabda rèh manurah arda

priyambada ngarih-arih
aruming sidi wicona
hèh yayi lamun panudyèng
karsanta bok aja sira
kondur marang kayangan
bêcik padha momong mantu
sira ingsun padha tuwa

lah sing uwis bok ya uwis
biratên syardanta aja
kêlantur-lantur lêpat ngong
mupusa sira karsèng Dad
pandoning suksma taya
padha guwangên sagra kidul
yya mangeling-eling ala

wran kasiku mring Yyang Widi
yèn tobat sadurung laya
têrtamtu atuk agsamèng
balik minta kawlasanta
pagene tanpa marma
apa kranane riningsun
Nawangwulan pasrangkara

inggih yèn manungsa kinging
wangsul para suranggana
lupus pisan salawase
mila kula datan arsa
manggèn nèng marcapada
bisa luwe bisa tuwuk
suka bungah duka cipta

marma sayuta tan apti
gêtun ngong tanpa upama
sangking kabutuh ing kewoh
ing nguni mung mèstu karsa
ring wong kang sung sumbaga
hèh tuwan katuna lungguh
pra surabti gayuh kasa

sakêdhèp wus tan kaèksi
warnanên kang pêpasihan
Lêmbupêtêng lan sang sinom
rumakêt runtut têtela
wong Tarub akèh prapta
tur pranata cara dhusun
sigêgên ingkang kocapa

wontên trahing naramurti
narendra ing Majalêngka
jalu Pêndhawa têngrane
Arya Damar tyas sumarta
winisudha dipatya
pangyasa satêngah ratu
nèng Plembang tanah Sumantra

ing ngriku wus nyakrawarti
baudhêndha rèh midana
dina lumintu danane
ucapên Sang Brawijaya
darbe parara-rara
dêdêg sêdhêng ayu tulus
putri sangking nagri Cina

wus kagêm sinaryan dadi
watarantuk limang côndra
nanging dhêndhala watake
brangasan tanpangon mangsa
milarda atuk duka
dènira ingkang sinuon
winêdalakên sêkala

rèhning nuju anggarbini
têtela èrnya sa nata
karsaning nata sêmangke
putra Cina ingkang wawrat
pinaringkên mring Plembang
Dipati Arya Damar wus
lêpat tindaking sulasma

nanging dhawuhing narpati
yèn dèrèng mahyèng kunthara
sang arya tan klilan awor
kang dadya tataningkrama
pêpacuh sangêt nata
praptèng Plembang tampi sampun
dipati duhu yu karsa

nyandikani tur nyanggêmi
sadarpa panyêgahing tyas
wusnya praptèng wanci miyos
umahya kunthara priya
sinung ran Radèn Patah
lami malih asêsunu
kêlawan sang adipatya

babar jalu warna pêkik
tan siwah lan Radyan Patah
Radèn Timbal panêngrane
wus trang putrane dipatya
sawusnya lama-lama
tênaya karwa tinuduh
ring prabagsitèng utama

mingis ing cipta mangudi
kadigdyan myang kasusasran
Jawa Arab wus bijagsèng
samana wus kawistara
samya gêng putra karwa
dyan dipati darbe emut
kamagangakên mring praja

pangkur putra dyi ngandikan
Radyan Patah Dyan Timbal praptèng ngarsi
liningan sêbda hèh kulup
sira padha maganga
mring nagara Majapait jêng sinuon
lah iku nata utama
angrèh Sumantra ing Jawi

jangkahên praja ing Plembang
salah juga ingkang katrimèng kardi
sapa atuk bagya tamtu
olèh idining nata
nanging sira thole ingkang atut rukun
lakuning wong rèh kêkadang
sandika putra kêkalih

samana wus tata-tata
amêmatut miranti sangu margi
êmban punakawan mèstu
cacah wong kalih dasa
sang putra tumulya mangaras suku
sang dyah tinibul êmbunnya
marang rahadèn dipati

nulya bidhal kirdhanira
praptèng têmpi muara satriya di
nitih palwa kunthing laju
atuk angin tunggara
datan lami nèng jamuna praptèng sampun
titêrahing pulo Jawa
tumêdhak satriya kalih

umangsah dharatan Jawa
kasinggihan ing Cêrbon goning wali
radyan kalih gya jumujug
byantara pangran modang
datan samar ing satriya anyar rawuh
katara prabaning wagtra
nulwa sinrabramèng puji

dalu nyare kalihira
Pangran Carbon ngandika arum manis
hèh radèn kita sung tutur
jangkaning tanah Jawa
para wali sung wirayat wus misuwur
kalingane kaki gêsang
kang kacêtha nyakrawarti

yèn siranggèr hyun prastawa
lah marêka ing gone sun tuturi
hèh wêruhanta sang bagus
sira siniya-siya
ring ramanta satêngah binuwang sêmprung
mring Plembang gya tinampanan
ramanira sang dipati

purwane duk nèng jro garba
kang syarinta sring ngimpi mangku sasi
sujanèng cipta sang prabu
binuwang sangking praja
kasasaban mung sêngadi karya sintru
bibyanta yayah cêndhala
brangasan kèh janma gêthing

jatine pasang sujana
bokmanawa kang anèng garba mijil
jalu têmah mamor sambu
dêrdahing prajarjana
sri narendra kang kinudang-kudang amung
Bundhan Surati kang mahya
sangking Ratu Dyarawati

yeka pangeran dipatya
hyun murut sang nata gumatya aji
nanging para wali kutub
tan samar kirdhaning rat
wahyèng drajat ingêrnya waskithèng kewuh
wahananing wahyu kobra
gumantung ing sira kaki

durung kawistarèng dunya
wus pinêsthi dening kodratulahi
jôngka jangkahên ing laku
èsthinên ujar ingwang
aja sira mring nagara Majalangu
cumundhuk sri naranata
mêmpêng marang Ngampèlgadhing

ngabêktia pra ngulama
ingkang wignya nglairkên wahyu ghaib
dene arinta sang bagus
utama laju magang
ring sang nata sinuon ing Majalangu
jangkaning praja katrima
têmbe sira ambawani

wibawa dipati mulya
sasat ratu gêjaba lirning kardi
karti-kartaning praja gung
kasrah ing astanira
dyan kêkalih sandika mangèstu dhawuh
warsitaning wali tama
sakyesa nora ngowahi

wêgtu pajar samya salat
byar raina pangran ngandika aris
wus radyan mangkata gupuh
dyi mangaras gyabidhal
praptèng wana Roban wêritnya kêlangkung
critaning kuna kèh setan
wisatca wisaci bêlis

sadene bêburon galak
kawarnaa ing ngriku ana dèsi
ing Salam wastaning dhusun
wontên sajuga jalma
duskartayu putus munah laku dudu
datan ngeman yusyaning lyan
Kyai Wana parabing sih

kasub kagumbagèng jana
Kyai Wana magan pakarti juti
dhasar trahing waswa ngriku
yatin tur tanpa kadang
nanging Kyai Wana dirga ambêg dirgung
kagunggung wong wani laya
kya tumadang mêmatèni

yèn atuk arta busona
tanpa sisya kadum wong pêkir ngêmis
ajêg lampahnya misungsung
pra widagda manistha
kapanujon Ki Wana nganthi wong catur
sêdyaning tyas hyun bêbegal
tantra kapêthuk tyang kalih

Radèn Patah Radyan Timbal
nèng madyaning marga wona nabdandik
hèh mandhêga wong lumaku
sun pundhut sangonira
rajabrana myang panganggo kang kok rasuk
Dyan Patah aris ngandika
hèh durta sira sun wèhi

Radyan Patah sigra-sigra
anguculi sus-usus isi ringgit
dinar dirham mas sêdarum
jroning kolor sêdaya
kinalungkên marang Ki Wana nèng gulu
hèh wongbeg yya sararda
kok pangan sajêgmu urip

kiraku tan bisa têlas
nulya laju radyan para abdi
ucapên Ki Wana sampun
buka kang isi arta
sanalika wran pônca netrane limut
pêtêng gagap mak-êmakan
tan wruh satunggal punapi

jro kalbu bingung sadarpa
wus aduga kêne upaya sandi
gya tobat marang Suksma gung
nlôngsa minta apura
yèn waluya kawula purun umèstu
mituhu pundi sakarsa
karsanya satriya kalih

gyantuk parmaning Pangeran
sirna ilang sakala mripat pulih
padhang gumêmblang lir wahyu
sigra nututi radyan
usus-usus mêksih sumampir nèng gulu
janma lima inggal-inggal
saojotan radyan kèksi

nguwuh-uwuh Kyai Wana
dhuh gustiku satriya kang lumaris
kula ngaturakên wangsul
brana kagungan tuwan
lawan malih yèn panudyèng karsa ulun
sumêdya mèstu paduka
nglêbur tapak amêkathik

radyan aris pasrangkara
krana napa de sira balik kapti
gèsèh tekatmu lir mahgu
Wana matur prasaja
purwa madya wusanane têmah nusul
radyan mèsêm sokur suka
papêsthèn kodratolahi

yèn mangkono sêtyanira
sun tarima de sira darbe ling
pênête wran papat iku
bêcik padha balia
mung Si Wana lah prayoga tut pungkur
sarta sun paringi aran
Ki Wanasalam prayagi

laju tindaknya rahadyan
jalma begal kang catur dèn lilani
gya wangsul pinaring sangu
pasêmat catur dasa
têkap marga Dyan Jaka mahya kang rêmbug
Dyan Patah nulya ngandika
mring Radyan Timbal kang rayi

hèh dhimas prayogyaningwang
adum gawe mituhu sabdèng wali
jôngka jangkanirèng wahyu
sira dhimas têrusa
rumagang ring Naranata Majalangu
dene rowang kalih dasa
gawanên mring Majapait

kang rayi sampun waskitha
ing sasmita rèh wirayating wali
tan lênggana nêmbah nuwun
mèstu karsa paduka
gya manimpang mung Ki Wanasalam katun
Dyan Timbal laju kirdhanya
tyang kalih dasa tut wuri

prapta têtirahing praja
nulya malbèng nagara jujug Patih
Gajahmada sampun konjuk
kanjêng sri naradipa
wus katampan pamagangira sang bagus
sang nata dhangan ing karsa
mring Radyan Timbal arda sih

warnanên ingkang tinilar
Radèn Patah mulang pêrpatnya siki
rêreyongan lampahipun
lawan Ki Wanasalam
kang sinêdya ing cipta rahadyan bagus
sowan marang Ngampèldênta
jêng sunan wali utami

nêngna ingkang kawuwusa
putranira Jêng Sunan Ngampèl nênggih
tanpa ngluwat ingkang sêpuh
tuk wênganing Yyang Suksma
ajêjuluk Prabu Satmata wus kasbut
gêdhaton nèng Giripura
nulya arènipun malih

Sèh Bênthong wali otama
kèh mujijat kabul dening pangèsthi
jêjuluk Jêng Sunan Kudus
ri malih priya nama
Sèh Mulana Iskak nèng Giri dhêdhukuh
kasusra ing môncapraja
wali lêpasing pabudi

nahên ingkang kawuwusa
Radèn Patah nuju têlênging galih
mangetan lampahnya têrus
lawan Ki Wanasalam
tan winarna nèng marga sêmona sampun
praptèng Ngampèlgadhing nulya
kêparêng jêng sunan lagi

lênggah pra sabat sumewa
lwir caraning ngadad nora salisir
kasaru satriya rawuh
kanthi pêrpat sajuga
gya sumaos ing ngarsanira sang wiku
kagyat ring kang anyar prapta
cahya nuksmèng sanubari


tan samar wali utama
myat nurbuwat ngawêngi ingkang prapti
nanging sêngadi tan wêruh
jêng sunan ris ngandika
hèh satriya sêka ngêndi pinangkamu
sapa panêngran kang nyata
paran karsa praptèng ngriki


rahadyan gya matur nêmbah
jêng paduka dangu pinôngka sangking
Sumantra angsal pukulun
kitha tanah Palembang
dene asma kawula ingkang kasêbut
pun Patah tênayanira
Arya Damar Adipati


praptèngong ngriki sadarpa
kumacèlu adrêng yun dadya pêkir
mruhita silaning kawruh 


samana Radèn Patah
wus pinajar winulang sadaya ngèlmu
cukup cakêp tyasnya tapa
ngênting pamunahing ngèlmi


tinarima ring jêng sunan
Radèn Patah tandya ingambil siwi
yayah tênaya satuhu
tur tinariman putra
dadya matu rahadyan kinon dhêdhawuh
anèng ing wona Bintara
sandika darma nglampahi


Dhandhanggula
kanjêng sunan angandika manis
ring Rahadyan Patah nyakêp wulang
sabarang winarahake
sadaya wus kagulung
katêkêm ing tyas nyarda wêning
tumulya kanjêng sunan
babisik sung tutur
wahyaning wahyu wibawa
ambawani lêlajêring tanah Jawi
sira pakuning dunya


mila thole ngaliha dèn aglis
anjangkaha wahananing jôngka
titising wahyu karaton
radyan papêsthèn kulup
nora yugya yèn tan kabudi
budayaning pangreka
tumuruning wahyu
nurbuwat inggal tumêrah
lah mangkata thole ing sadina iki
lan garwa brayatira


sandika gya bidhal nglagsanani
dhawuhing guru tur maratuwa
nèng marga tan winiraos
sêmona sampun rawuh
ing Bintara atata rakit
wantara sampun dadya
arja kyèh wong mèstu
kunjuk ing Jêng Sri Narendra
Majapait ing Bintara sampun dadi
kutha gêdhe raharja


ciptaning tyas jêng sri narapati
sokur bagya Si Patah kang karya
mulyaning Bintara rame
nata nimbali gupuh
Radyan Timbal sêbdaning aji
hèh sira lumakua 


dhewe dipun gupuh
kakangira kaki Patah
kang dhêdhukuh ing Bintara sun tibali
sandika gya tumrapta


ing Bintara dhawuhkên sabda glis
laju kerit ing byantara nata
Dyan Patah laju mangusyèng
noraga marikêlu
sri pamasa sadarpa asih
kang putra gya ingangkat
winisudhèng luhur
pinaring pangkat Dipatya
Natapraja ing Bintara kinèn ngêlih
karana kitha Dêmak


Radèn Tibal ugyantuk ponang sih
kawisudha klênggahan dipatya
ing Têrung kadipatène
asma kapundhut sampun
ajêjuluk Sang Adipati
Nararya Pêcattôndha
dhawuh wus misuwur
Kyana Patih Gajahmada
byawarakkên praja ing lyan tanah nagri
wrata satanah Jawa


duk sêmona rahadyan Dipati
Natapraja ing ari ngandika
hèh Pêcattôndha sun darbe
mring sira wêling atur
kaunjukna ing sri bopati
lamun parênging karsa
ngong nuwun pangèstu
ngeslamake bôngsa Jawa
ingkang rayi ing kawula tur uning
gya munjuk ring sang nata


dhawuh dalêm wus parêng ananging
sasênêngan kang sarju kiwala
kang tan sênêng yya pinêksèng
Pêcattôndha gya matur
marang raka dhawuh ing aji
trus trang sapangandika
dyan pamitan mundur
Bintara kitha ing Dêmak
amituhu dhawuhing rama narpati
tan dangu praptèng Dêmak


kawarsita wali bangun tèki
Maolana Mahgrib mangun brôngta
nèng Glagahwangi wus ngalèh
pinggiring 

 samodra gung
guwa Langse Molana Mahgrib
pasmakan sondêr toya
atênapi tidhur
wus lami antaranira
nganti kisya mustaka kinarya linggih
kênaka ting cêkakar


mlêng sucipta yayah gusthika di
tanpa mobah lwir mahyèng sêmbawa
amung netra kêdhap-kêdhèp
mudya dibaning kayun
ngeslamakên janmaning Jawi
ucapên Sèh Mêlaya
lêlana lumaku
nuruti rahing janmuna
saking wetan mangulon kirdhanya prapti
guwa Langse nupiksa


jêntung ngungun ngunadikèng galih
kaelokaning Alah Tangala
de ana jalma mangkene
lah apa kang kinasdu
wran mujadah kang kaya iki
kagyat Sèh Maolana
ngandika jro kalbu
o o jêbèng Sèh Mêlaya
aja tanbuh mundhak sira ngrêribêdi
ngong ewuh imbal sêbda


lan Pangeran ingkang sipat kadim
sun kira sira Mlaya tan wignya
wruh asmamu asmèng Manon
mêksih mêntah tapamu
kaya priye wran dadi wali
tan bangkit imbal sabda
lan kang murwèng tuwuh
kagyating tyas Sèh Mêlaya
e e sapa de wêruh sêbdèng sun batin
tur bisa ngerang-erang


marang ingsun tatela wong lêwih
yèn mangkono sun dhewe kang tuna
durung tutug sêdyaningong
tapèngsun durung gêntur
dene maksih dèn 

 isin-isin
Alah nyuwun ngapura
tobat kula katur
ing têmbe paboya-boya
pisan-pisan ngina samining dumadi
tur ngong cinacat mêntah


awit amba dèrèng sagêt panggih
imbal sabda lwir tiyang kêng tapa
munajat nèng guwa Langse
Sèh Mlaya nulya têrus
ngulon nurut tirah jêladri
kirdhanya sigra murang
wonarga lwih singub
ciptèng tyas hyun bangun tapa
maksih cingkrang pujining sêmèdi êning
tan lami Sèh Mêlaya


ngalor ngulon praptèng tanah nagri
ing Carêbon wastaning kang kitha
Sèh Mlaya tandya taturon
nèng ênu prapatan gung
ngathang-athang mlumah asta dyi
sindhakêp kêjêp netra
nèng madyaning lurung
warnanên pra janma liwat
jalu èstra gègèr lumiyat wruh jalmi
tan kaprah nèng dêdalan


tur lagnyana ngadêg brajamusthi
dhasar têksih taruna sêmbada
kasusra warta jalmyakèh
samana sampun katur
marang pangran modang anggalih
nyakrèng tyas wali tapa
jêng pangran dhêdhawuh
marang garwa lara-lara
kinèn godha caraning wadon minta sih
garwendah wus busona


gônda wida ingkang marbuk minging
wus kinayang busona di raras
nulya lumaksona age
tri lagsmi ayu lurus
dêdêg sêdhêng tan wontên mirip 


kirdhanya tantra prapta
janma di kang turu
lagnyana angathang-athang
brajamusthi i kaki ngayuh manginggil
pra lagsmi tri anggodha


dèn mêg-êmêg gènira mêtêki
datan mosik ingkang tapa nedra
agya pangrasan tumèpèl
ring grananya kang turu
mêksih eca-eca aguling
malah mangkrêt sakala
brajamusthi alum
saya alit sarêng cêlak
ponang dakar wus dadya sacambe aking
mundur kang samya ngodha


tur uninga dènnya nglagsanani
anggêgodha mring janma kang nedra
malah mangkrêrêt dakare
pangran modang tyas emut
bokmanawa wali linuwih
nulwa jêng pangran tindak
pribadi hyun pangguh
lumaksona sampun prapta
pangran modang sigra lênggah ajèjèri
nèng dagannya kêng nedra


datan samar jêng pangran mangèksi
lamun ulyaning Alah kang tapa
laju tinunggonan bae
dangu antaranipun
nganti sapta ari tan nglilir
pangran gya uluk salam
salam ngalaekum
tanggap ngalaekum salam
gregah wungu ngrakul dene sira adhi
nunggoni wran barata


pangran matur lah sumôngga mugi
kula turi mampir ing wismamba
Sèh Mêlaya ngandika lon
ya bangêt tarimèngsun
nanging durung yayi ngong mampir
mêksih 

 anggêntur lampah
ngulati ing guru
Jêng Sunan Benang ing Mêkah
sigra-sigra pangran kodur tan winarni
tumulya Sèh Mêlaya


kusung-kusung pamusênging galih
dènnyarsa kaji maring bètolah
ucapên Mulana kaot
Magrib ingkang nênungku
anèng guwa Langse tar wigih
waskithèng alus lêmbat
ring Sèh Malaya wruh
derarsa mring Kakbattolah
pinêthukkên nèng marga dening Sèh Mahgrib
hèh jêbèng aja lunga


kagyat jumbul Sèh Mlaya tan angling
o o sira dene kaya bocah
hyun mring Mêkah pa gawene
wruhanta Mêkah iku
sing Ismangil tilasnya lair
Nabi Brahim kang yasa
rupa masjit patut
yèn sira ngèsthi punika
sasat nêmbah brahala lakuning eblis
kok puja-puji mêntah


jroning Katbah Bètolah sayêkti
sêpa-sêpi sira tan wruh Alah
rèh dudu kono ênggone
marma Mêkah mbuh mau
tinakonan datan patitis
kakekate Bètolah
tar adoh sirèku
aja kang Mêkah Madinah
nadyan bumi langit taranggona sasi
surya sak isènira


wus dumunung nèng sira pribadi
wruhanamu Mêkah iku gambar
saisining jagat kabèh
gambar ananirèku
jroning gambarira mênuhi
cacog 

 lan dalil Kuran
ngalamul kabiru
dakara sahiru ngalam
tarbikaning jagat gêdhe manjing cilik
lah iku ananira


lah cobanên sira mulat carmin
katon apa ing sajroning kaca
tan siwah ing jagat kiye
sêdene suwarnamu
ana rupa kaya sirèki
kabèh sajroning kaca
gambarnya yaiku
myang sakèhing conto dunya
iya sira kang cinoto nèng jro carmin
pagene sira arsa


munggah kaji maring Bètolahi
lwirnya Bètolah omahing Alah
têkèng kona nora wêroh
môngka Alah satuhu
nora adoh ananing Gusti
Gusti lawan kawula
sajatine kumpul
lamun pisah kaya paran
lamun kumpul kaya priye lèhmu mèksi
yya sira salah cipta


Sèh Mêlaya sêmona wus tampi
sabdaning Jêng Sayit Maolana
sadarpa suka sukure
dera tampi pituduh
tandya matur ngêrpa mangèksi
dhuh samaha widigda
kawula yun mèstu
tumutur saparan tuwan
nglêbur tapak mêminta jarwaning pardi
tambahnya rèh sasmita


Jêng Mahgribi angandika aris
aja jêbèng sira yun mruhita
mring kita salah têmahe
datan sae pinangguh
marang guronira ing nguni
yèn durung atuk lilah
iku tan pêkatuk
balik amung lakonana 


gêntur tapa nèng têpining kali iki
sasèndhèna galinggang


sira bakal dadi wali lêwih
tur panutup mungkasi uliya
jroning tanah Jawa kabèh
Sèh Mlaya tandya ngujung
Sèh Mulana tar arsa tampi
cinêngkah kipa-kipa
jêbèng iku dudu
sêjatine sira padha
lawan ingsun marma tan kêna ngabêkti
lah wis sira kèria


Pocung
pocung gya nut Sèh Mlaya ring kang sun tutur
nèng têpi narmada
sêsèndhèn galinggang jati
ciptèng driya nêgês ring Yyang Dad Kang Mulya


de tan keguh ciptanya sadarpa kukuh
panungkuning sêdya
timbula wirayat lair
amêkasi wêkasi wêkasaning pra uliya


wantra dangu satus dina anèng ngriku
nulya kramat prapta
mratani wahyèng sang ib
glinggang cukul pangnya ngêrda angrêbaka


sasat payung ngayomi dadya kêkudhung
sôngka kodrattolah
tôndha sinihan yya Widi
wus mangkana drajat gumêlar ing dunya


prandènipun sarirarda lêsu nglumpruk
ananging nurbuwat
ngawêngi wagtra mawêning
wus tatela wahyaning wahyu utama


gêtya Kanjêng Sunan Benang dènnya kondur
têdhak sangking Arab
ngampiri kang tèki-tèki
Sèh Mêlaya nèng glingganging narmada


wus tar keguh Sunan Benang glis kêpangguh
nêbda uluk 

 salam
Sèh Mêlaya gya nampani
ring sabdaning ing guru ngalekum salam


dupi dulu sunan ebat dènnya nungku
kawistharèng lama
sasèndhèn galinggang jati
cukul mrakah mangêrda kèh kang bêrdapa


sunan muwus hèh jêbèng sira wus kusus
deranta subrata
tinarima Suksma Jati
wahanannya mukanya lir prabèngkara


sira iku sun angkat asma jêjuluk
Sunan Kalijaga
rèh sira iku jagèni
sèndhèn glinggang anèng pinggir narmada


dadya kulup jumênêng wali panutup
rèh duk tas parasdya
mangke sacipta dumadi
dènnya brata widyadi dènnya widada


jêbèng uwis luwarana kang panuwun
utamane sira
dhukuhana alas iki
rêsikana ing têmbe wignyarda arja


ingran dhusun Kalijaga luwih patut
sira ayya kesah
wus katuna ingsun mulih
marang Benang sun undang garwa atmanta


ya ing têmbe nusul ring sira katêmtu
plas jêng sunan linggar
kawarna Sinuwun Kali
èsthi ing tyas tumadang ababat wana


wusnya magut glagah alang-alang

magut
nulya tinanêman
palawija sarwa-sarwi
timun kacang krèi canthèl jagung kapas


dhuku têmbu mlinjo jêruk bali jambu
tantara wus ngêrda
karsanya Jêng Sunan Kali
yèn wus sêpuh winèhkên para nukarta


jalma mlaku miwah kanan kering ngriku
wrata samya ngalap
palawija tuwa dadi
sukaning tyas Sinuwun ing Kalijaga


sampun kêmput Sunan Benang dènnya nglangut
gya kondur ing Benang
praptèng wisma anibali
ingkang rayi garwanira Sèh Mêlaya


dhêdhawuh lon hèh yayi kita angsung wruh
mangke lakènira
wus jajuluk Sunan Kali
babat anèng madyèng wana Kalijaga


tantra dangu barang kang tinadur mêtu
sira sumungsula
mring Kalijaga sun irit
mung wêlingku sira aja taha-taha


gya mêmatut tata miranti mangèstu
ring raka Jêng Sunan
Benang wus bidhal dhingini
nêja jujug kêbon timun warna-warna


sampun rawuh tan na sajuga janma wruh
sadaya tuwuhan
palawija nêdhêng dadi
kabêthotan binuwang marang narmada


têbu-têbu timun-timun jambu-jambu
woh wus rinotogan
tan ana sawiji kèri
gya sinuwun angsung salam mring arinya


aparing wruh jêbèng garwanta manungsul
barêng gawaningwang
dupi wus parêk sun dhingin
tantra dangu garwa lan brayat wus prapta


sigra mlêbu ring wisma wus nora koguk
sêmona Jêng Sunan
Benang angandika aris


hèh ta jêbèng ngong yun mring kêbon mariksa


arsa ngundhuh sêbarang wêtuning ngriku
Sunan Kalijaga
sandika mèstu sakarsi
tandya tindak parèstri samya tut wuntat


praptèng papan Jêng Benang kagyat adulu
lumyat kang tanêman
kang wus binêdholan pulih
nora môntra-môntra yèn mêntas rinusak


tyas sru ngungun Sunan Benang ngandika rum
yayi Kalijaga
sira wus tinramèng Widi
sakarsanta pan wus jinurung Yyang Suksma


têtela trus wahyèng kadikbyanta kabul
mangkono wong brata
yèn têmên-têmên pinanggih
barang karti sakarsa cinipta dadya


sokur-sokur sira sinihan Yyang Agung
dupyantara dina
Jêng Benang ngandika aris
hèh ta jêbèng Kali sira tumutura


kirdhaningsun ring Giripura sêdyèngsun
tur uning bab sira
ngong angkat wali mêkasi
nuwun idin ring Jêng Sunan Giripura


de garwanta kèri nèng ngriki atunggu
arjaning taduran
lêstarining desa iki
gya lagsana Sunan Benang lan Sèh Mlaya


tantra dangu nèng marga ing Giri rawuh
nuju pasang yugya
pêpak pra ngulama wali
sêsalaman tamu karwa gantya-gantya


nulya matur Jêng Sunan Benang mring wiku
Sang Prabu Satmata
yayi kula nuwun idin
pun Malaya sun angkat anama sunan


ajêjuluk Sunan Kalijaga patut
rèh wus pasatmata
wahyaning wahyu ngulami
mhahabrata dadya ing sasêdyanira



sunan manthuk sadaya pra wiku tup
samya mèstutyarja
jangkêp walu para wali
Sunan Kalijaga jumênêng pamêkas


tandya matur Jêng Sunan Kali ring guru
dhuh Jêng Sunan Benang
kula nuwun ngatas karsi
rèhning amba dèrèng atuk pangawikan


nyuwun tuduh wijangan kang mêmêt nyamut
amba mêksih kirang
Jêng Sunan Giri ngidèni
angandika ring raka Jêng Sunan Benang


lêrês èstu pun Kalijaga puniku
yugya pinaringan
pangawikan ingkang muksis
sampun ngantos cingkrang pangêkêring karsa


Maskumambang
kumambang Jêng Sunan Benang dèn dhawuhi
ring Prabu Satmata
nayugyani mijang maring
Sunan Kali wali tama


gya ngupaya giyuta kinarya mirib
nèng madyaning rawa
wus atuk palwa sawiji
pan pinudya ri Jumuwah


pinrêng tanggal ping catur wlas anêlahi
Sunan Benang lawan
Jêng Sunan Kali manitih
dungkap wanci surup arka


duk sêmona giyuta wus dèn wêlahi
lumarab manêngah
pinuju bêncana prapti
ponang palwa bacor ngandhap


sawêntara sarat rèh kalêbon warih
Jêng Benang ngandika
yayi pinggirna kariyin
popokên kisma kiwala


kalêksanan palwa minggir Sunan Kali
ngupadi lumpur bang
pinopokkên prau nuli
rapêt lumarab manêngah


duk samana sampun dumugi ing wanci
dadya ratri nulwa
kumbak kumbul nut ing warih


tandya Jêng Sunan Mabengat


wus tinêkêm jêpolnya Jêng Sunan Kali
tanggap karna pasang
laila lailêlahi
Mukammat rasaning Allah


de larabe makna kang mangkono yayi
Jêng Nabi Muhkamat
dumunung manungsa iki
ngatas karsaning Dad Mulya


sayêktine manungsa bodho linuwih
pangucap anggônda
pamyarsa lawan pangèksi
nora pisan darbe sira


wujut siji sêjatine mêngku kalih
Gusti lan kawula
roro pisan campur siji
darbe sipat kalih dasa


kang mangkono ingaran sipat mangani
lamun makna wiyah
pôncadriya kang rumati
kabèh darbèking manungsa


Gusti iku tan kuwasa andarbèni
kabèh sêka sira
môngka sêjatining ngèlmi
mêngku siji nora kêna


dene ingkang jumênêng Suksma sêjati
cêngkramèng jiwangga
ingkang datan darbe karsi
ingaran dad wujut mutlak


kang kakiki kakekate dad sêjati
kawêngku ing sira
ingran kalun belarokin
ingkang tanpa roh uribnya


mung pribadi kang tan milu lara mati
datan darbe karsa
mung langgêng tanpa upami
wong Buda ran Hyang Pêrmona


wujutollah yayi sun tar bisa sung wrin
mung srana pêrlambang
guru tar bisa sung uning
upayanên kang kêpanggya


damar murub patine lunga

mring ngêndi
Sunan Kalijaga
trangginas nulya nampèni
asta mubêng surakatan


Sunan Benang saklangkung ngungun ing galih
dèrèng sung sêsminta
kang rayi cêg anampèni
têrang têrus tarpa taha


Sunan Benang dugèkkên sajar mring rayi
malih jêbèng sira
sun jarwani kang kakiki
wong pana marang datolah


kudu ngèsthi ênggone rahsa sêjati
pamlêng cipta rahsa
narupakkên bôngsa Isim
asmaning manungsa tama


kênyataan sira kang wujut kakiki
nèng sadalêm tekat
yya nyipta wujut kêkalih
siji ingkang kaya sira


Allah iku satêmêne sipat kakim
tar ngalap wiwitan
tur nora karsa mêkasi
langgêng datantara môngsa


kang wus nora kacakrabawa ing jisim
yèn sira yun pana
pramanêm jatining janmi
sautên kumpuling rahsa


kang bisa nir kawula tar wus udani
mung dad kang rumôngsa
kabèh kang wujut Allahi
manjing purbaning antaya


nêbut klimah alip mutaklimun wakit
gambare asmalah
manthêr nèng wadana yakin
dadya tandhaning manungsa


kaungkulan lêbu mahya sastra alip
lah jêbèng punapa
cupana jarwaku yayi
Sunan Kali nuding asta


kagyating tyas rakarda duparèng rayi
dera bijagsèng kak
sarêng tampi sasminta di
yayah sirna bumi kasa


malih nabda Jêng Sunan Benang ring ari
hèh jêbèng pa nyata


wus bangkit pasêmon jati
jati-jatining manungsa


pakumpulaning rahsa sadalêm budi
klowongan bawana
ginambar sastra sawiji
Sunan Kali tur prasaja


sung sasminta dinuk ing nayana maksi
nabda tarpa wrana
sumôngga kula turi wrin
muksis e e bolong têngah


kang minôngka klowongan jagat sakalir
midrawèng antaya
kababar ujyalèng budi
dening kang mêngku rahsarja


dupi wêdharing kawruh tarpa ling-aling
mahya gara-gara
gêtêr dhèdhèt erawati
sebag jêblong bumi kasa


padhang nrawang sumilak tarpa upami
lwir janmuna rêtna
katêmpuh pratônggapati
pêrbawaning pangawikan


wus tatela jalma ro sinihan Widi
nayakaning tama
kang wus sidik amanati
tuhu mardikèng rat donya


Kanjêng Sunan Benang ngandika wor tangis
hèh yayi jarwanta
dera ngêcup sasminta di
kaplangkah sondêr wêrona


katujune anèng prau madyèng rawi
tan na sajuga kang
umèksi kewan wanadri
jaring pra wali utama


sapa-sapa wani buka sêngkran Widi
yèn na kewan myarsa
jlêg dadya janma linuwih
mangkono kodrattollahman


lagya kèndêl tandya na syaraning jalmi
matur ngêrpa marta
ring jêng sunan kula tampi
sasmita kang wus kawahya


sabdèng tuwan lamun kewan dadya janmi
prabawaning wijang
nanging dèrèng luwar sangking
warna jatining têtaga



de sêmangkit sampun bangkit tata jalmi
wit sangking sabdanta
buka wrana tanpa wadi
dilalah karsèng Dad Mulya


bagya kula dunya ngakir tarpa pami
kagyat kanjêng sunan
hèh syara apa sirèki
sajara trang trus parsaja


matur ing jêng kawula punika cacing
lumanggyan lêmah bang
lagyeca nikmat aguling
katut binêkta ing palwa


lawan wisma kinrakat amba tar kèri
tuju atma garwa
tan katut tumraping kaci
amung kawula priyôngga


kabênging tyas wisma kinarya nutupi
prau rêbês ngandhap
dupyantara madyèng ratri
Sunan Benang buka wrana


kagyat amba wontên syara erawati
nglilir sebag sinram
ing tirta marta sabumi
rumangsuk sadalêm cipta


lah mêkatên pamêdharnya Sunan Kali
ununong ananong
milamba nuwun sabda ji
sampurnaning wrêjit kula


sabda janma nanging maksih wujut cacing
jêng sunan sakala
ngandika hèh sira cacing
sirna dadya janma tama


jlêg saka wêrjit dadya rupa jalmi
sabdèng wiku tama
jinurung sakarsa dadi
dening wardaya nirmala


pasrangkara marang ingkang malih warni
hèh cacing sirarja
atuk parmaning Yyang luwih
murcèng wêrjit dadya janma


durung darbe panêngran jalma kakiki
sun paringi têngran
jajuluk Sèh Sitiabrit
iya karan Sitijênar


duk sêmona dupi prapta bangun enjing
trontong-trontong pajar
kecaka 

 winêlah minggir
hyun salat subuh ring dharat


Kanjêng Sunan Benang jumênêngi mami
makmum Sèh Malaya
Sang Sitijênar mèstuti
makmum ring kang dadya iman


Sinom
sinom wusnya bakda salat
Sunan Benang ngandika ris
ring Sinuon Kalijaga
hèh jêbèng tatkala ratri
ngong mijang ring sirèki
rumôngsamba luwih gêtun
kongsi samangke iya
maksih ingsun eling-eling
paranbaya de sira nyangkêp sasmita


gumun pante durung bisa
pangêcupmu malah luwih
ngungkuli wijangan ingwang
ngong malah gêtun umaksi
kiraku durung uning
wruhku sôngka pabatangmu
kususe babarpisan
marma yèn panujyèng karsi
ngong mruhita wijangên kawruh andika


gudèl sinusu maesa
kyai guru dadya murit
puluh wis pasthi tan kêna
kyasaning Yyang Maha Sukci
sira wignya patitis
atuk wênganing tyas muluk
dibyèngkara sasmita
ing tekat pangèsthi wêning
kumacèlu jêbèng ingsun jarwanana


Sèh Malaya tur sandika
sasagêt kula nglampahi
tandya samya rêrangkulan
Sunan Benang wus nampèni
kawruh ingkang linuwih
ngungkuli kagunanipun
wusnya tampi kajaja
ing cipta sadarpa ngèsthi
wus têtela Sèh Mlaya wali pamungkas


sêmona Jêng Sunan Benang
èngêt ing Jumuwah ari
nêja salat ring Bètolah
ingandika ring kang rayi
hèh jêbèng payo maring
Mêkah 

 ngiras salat luhur
jumahan wali samya
sun wêntara wus rumiyin
age samya nusul srana tiwikrama


Sèh Sitijênar karia
rèh sira durung patitis
tamtu kita durung bisa
Sèh Lêmbang matur aris
datan kewran tyas mami
Mêkah Madinah tar ewuh
nadyan bumi ngakasa
sadaya wus wontên ngriki
kagyat ngungun jêng sunan mring Sitirêta


Sèh Mlaya matur ing raka
lah sumôngga mupung enjing
mangpat Jumuwah ring Mêkah
nulya samya tyas sêmadi
sindhakêp asta kalih
nutup madya suku kumpul
mèksi tiksyaning grana
ngêningkên tingal kang wêning
kanjêng sunan saklayan jlêg praptèng Mêkah


Sèh Sitijênar nèng Mêkah
mêthukakên Sunan Kali
myang Sunan Benang sru kagyat
Jênar sira wus dhingini
Lêmahbang matur inggih
ngungun sunan kalihipun
gya malbèng Kakbattolah
sadaya wali wus panggih
pêpak anèng sajroning Bental Mukaram


wali songa samya salat
wusnya bakda atuk wangsit
sangking Jêng Nabi Mukamat
syara di langkung dumêling
ing Jawa mangkya kinging
siradani masjit bagus
nimbang ngiring Bètolah
sadaya pra wali amin
sarta malih pinaringan surat kutbah


samya suka sokuring tyas
bakda Jumuwah pra wali
kondur marang tanah Jawa
jujug ing
- -
Dêmak tumuli
panggya Dyan Adipati
Natapraja paring wêruh
hèh jêbèng sang dipatya
wruhanta mangke wus kenging
para wali nimbangi masjit ing Mêkah


Sunan Giri angandika
marang rahadyan dipati
hèh ta jêbèng Natapraja
sira katêmpuh ngupadi
têtulung kayu jati
blandar pangêrêt rèng usuk
wuwung tali lan sirab
dene sagung para wali
kabubuhan saka guru ingkang papat


para mukmin saka rawa
ngandika radyan dipati
samana wus undang wrata
pra punggawa para kardi
ngupaya kayu jati
sadaya pra wali rujuk
byantu sajuga karsa
bubar samya angupadi
marang wona ngupa bubuhaning saka


ucap Jêng Kalijaga
mintar nganthi sabat kalih
Iman Sumantri lan Supa
sapraptaning ing wanadri
ngupaya kayu jati
kinarya saka kang cukup
agêng panjanging wrêksa
dangu tan tuk srêking galih
nèng madyaning wana panggih janma wêrda


sakalyan lan garwanira
wungkuk dêdêgnya gêng inggil
jalèstri pan ora beda
kagyat jêng sunan umèksi
arda ngunguning galih
kamokalaning Yyang Agung
lah iki jinis apa
nulya jêng sunan parpêki
praptèng ngarsa noraga sabda bêg krama


dhuh sang wrêda amba tanya
panduka jalma punapi
asal myang sinêdyèng karsa
sintên 

 asma paduka di
kang sinêbdan mangsuli
wruhanta ngong tilas ratu
tatkala jaman purwa
ing Pandhawa prajarja di
bisikan sun Sa Prabu Darmakusuma


trahing Pandhu Dewanata
dene garwaningsun iki
Dèwi Drupadi panêngran
purwèngong malaya bumi
mring warnarga kang sungil
sadulur ngong samya murut
marang kahyangan Endra
mung ingsun roro tan mati
marmaningsun mangkono darbe pusaka


garan pustaka klimasada
panyêthane Yyang Pramèsthi
manira tan wignya seda
kêlamun durung pinanggih
lan wali kang linêwih
Sèh Malaya têngranipun
lan malih dhawuhing Yyang
iki pusakèngsun tulis
têmbe ingkang narbuka mung Sèh Mêlaya


lamun dudu Sèh Mêlaya
tan ana bangkit jarwani
umatur Jêng Kalijaga
kapasang yugya sang aji
inggih amba puniki
Sèh Malaya têngran ulun
pundi amba yun mirsa
klimasada wus pinaring
gya winaca lailaha hailêllah


jatine klimah sahadad
kêlaturnya têmbung nguni
winastan kalimasada
sangking wong Buda ngarani
Darmakusuma dupi
mirêng syaraning pitêmbung
lailaha ilêllah
sadarpa ngungun ing galih
sokur suka lir siniram tirta marta


clês malbèng sadalêm prana
ring jiwangga mêratani
lan kang garwa datan 

 siwah
samya tunggil rahsanèki
gya ngandika rum manis
Sèh Mêlaya ngong jêjaluk
ring sira tulungana
aja kêtanggungan kardi
kaya priye jarwa laila ilêllah


umatur ingkang tinanya
batên wontên pangran malih
dalêm donya anging Allah
de wujudnya ingkang pasthi
ngêbêki bumi langit
mênggah dadya Yyang Maha Gung
puniku napas tuwan
mahya manjing tarpa idi
amung urip inguripan dhèwèkira


dumunung wontên paduka
nuksma ring rahsa sêjati
kumpulnya nèng e e Allah
kang binêkta manjing akir
marmanipun tyang lalis
sadaya rahsa rinacut
nulya jumnêng pribadya
mêratani bumi-bumi
gya tumungkul udrasa Darmakusuma


gêtun gyanira Malaya
durung wruh muksyaning pati
ing mangke wus prastawèng tyas
Yudhisthira ngandika ris
Sèh Mlaya sira mangkin
sun wèhi pusaka ratu
sawiji rupa gadga
Kyai Kopèk kang wêwangi
tampanana dadya pusakaning nata


kita hyun nut gamanira
manjing agama Islami
wus wruh kang kanggo nèng kona
tur mêngku rahsa pribadi
gya marêk Sunan Kali
tumèpèl karna kang tutuk
myang Drupadi Sang Rêtna
tan siwah deranya mirit
duk samana mancal wus puput kang usya


susawa dyi gilang-gilang
pipinaripurna 

 tumuli
punapa caraning Islam
Supa lan Iman Sêmantri
ingkang samya nucèni
sinalatakên wus kusus
sarpurna tarpa kara
kinubur madyèng wonadri
gya tinilar jêng sunan ngupaya wrêksa


lênggah pra sabat sumewa
lwir caraning ngadad nora salisir
kasaru satriya rawuh
kanthi pêrpat sajuga
gya sumaos ing ngarsanira sang wiku
kagyat ring kang anyar prapta
cahya nuksmèng sanubari

tan samar wali utama
myat nurbuwat ngawêngi ingkang prapti
nanging sêngadi tan wêruh
jêng sunan ris ngandika
hèh satriya sêka ngêndi pinangkamu
sapa panêngran kang nyata
paran karsa praptèng ngriki

rahadyan gya matur nêmbah
jêng paduka dangu pinôngka sangking
Sumantra angsal pukulun
kitha tanah Palembang
dene asma kawula ingkang kasêbut
pun Patah tênayanira
Arya Damar Adipati

praptèngong ngriki sadarpa
kumacèlu adrêng yun dadya pêkir
mruhita silaning kawruh
samana Radèn Patah
wus pinajar winulang sadaya ngèlmu
cukup cakêp tyasnya tapa
ngênting pamunahing ngèlmi

tinarima ring jêng sunan
Radèn Patah tandya ingambil siwi
yayah tênaya satuhu
tur tinariman putra
dadya matu rahadyan kinon dhêdhawuh
anèng ing wona Bintara
sandika darma nglampahi

kanjêng sunan angandika manis
ring Rahadyan Patah nyakêp wulang
sabarang winarahake
sadaya wus kagulung
katêkêm ing tyas nyarda wêning
tumulya kanjêng sunan
babisik sung tutur
wahyaning wahyu wibawa
ambawani lêlajêring tanah Jawi
sira pakuning dunya

mila thole ngaliha dèn aglis
anjangkaha wahananing jôngka
titising wahyu karaton
radyan papêsthèn kulup
nora yugya yèn tan kabudi
budayaning pangreka
tumuruning wahyu
nurbuwat inggal tumêrah
lah mangkata thole ing sadina iki
lan garwa brayatira

sandika gya bidhal nglagsanani
dhawuhing guru tur maratuwa
nèng marga tan winiraos
sêmona sampun rawuh
ing Bintara atata rakit
wantara sampun dadya
arja kyèh wong mèstu
kunjuk ing Jêng Sri Narendra
Majapait ing Bintara sampun dadi
kutha gêdhe raharja

ciptaning tyas jêng sri narapati
sokur bagya Si Patah kang karya
mulyaning Bintara rame
nata nimbali gupuh
Radyan Timbal sêbdaning aji
hèh sira lumakua
dhewe dipun gupuh
kakangira kaki Patah
kang dhêdhukuh ing Bintara sun tibali
sandika gya tumrapta

ing Bintara dhawuhkên sabda glis
laju kerit ing byantara nata
Dyan Patah laju mangusyèng
noraga marikêlu
sri pamasa sadarpa asih
kang putra gya ingangkat
winisudhèng luhur
pinaring pangkat Dipatya
Natapraja ing Bintara kinèn ngêlih
karana kitha Dêmak

Radèn Tibal ugyantuk ponang sih
kawisudha klênggahan dipatya
ing Têrung kadipatène
asma kapundhut sampun
ajêjuluk Sang Adipati
Nararya Pêcattôndha
dhawuh wus misuwur
Kyana Patih Gajahmada
byawarakkên praja ing lyan tanah nagri
wrata satanah Jawa

duk sêmona rahadyan Dipati
Natapraja ing ari ngandika
hèh Pêcattôndha sun darbe
mring sira wêling atur
kaunjukna ing sri bopati
lamun parênging karsa
ngong nuwun pangèstu
ngeslamake bôngsa Jawa
ingkang rayi ing kawula tur uning
gya munjuk ring sang nata

dhawuh dalêm wus parêng ananging
sasênêngan kang sarju kiwala
kang tan sênêng yya pinêksèng
Pêcattôndha gya matur
marang raka dhawuh ing aji
trus trang sapangandika
dyan pamitan mundur
Bintara kitha ing Dêmak
amituhu dhawuhing rama narpati
tan dangu praptèng Dêmak

kawarsita wali bangun tèki
Maolana Mahgrib mangun brôngta
nèng Glagahwangi wus ngalèh
pinggiring samodra gung
guwa Langse Molana Mahgrib
pasmakan sondêr toya
atênapi tidhur
wus lami antaranira
nganti kisya mustaka kinarya linggih
kênaka ting cêkakar

mlêng sucipta yayah gusthika di
tanpa mobah lwir mahyèng sêmbawa
amung netra kêdhap-kêdhèp
mudya dibaning kayun
ngeslamakên janmaning Jawi
ucapên Sèh Mêlaya
lêlana lumaku
nuruti rahing janmuna
saking wetan mangulon kirdhanya prapti
guwa Langse nupiksa

jêntung ngungun ngunadikèng galih
kaelokaning Alah Tangala
de ana jalma mangkene
lah apa kang kinasdu
wran mujadah kang kaya iki
kagyat Sèh Maolana
ngandika jro kalbu
o o jêbèng Sèh Mêlaya
aja tanbuh mundhak sira ngrêribêdi
ngong ewuh imbal sêbda

lan Pangeran ingkang sipat kadim
sun kira sira Mlaya tan wignya
wruh asmamu asmèng Manon
mêksih mêntah tapamu
kaya priye wran dadi wali
tan bangkit imbal sabda
lan kang murwèng tuwuh
kagyating tyas Sèh Mêlaya
e e sapa de wêruh sêbdèng sun batin
tur bisa ngerang-erang

marang ingsun tatela wong lêwih
yèn mangkono sun dhewe kang tuna
durung tutug sêdyaningong
tapèngsun durung gêntur
dene maksih dèn isin-isin
Alah nyuwun ngapura
tobat kula katur
ing têmbe paboya-boya
pisan-pisan ngina samining dumadi
tur ngong cinacat mêntah

awit amba dèrèng sagêt panggih
imbal sabda lwir tiyang kêng tapa
munajat nèng guwa Langse
Sèh Mlaya nulya têrus
ngulon nurut tirah jêladri
kirdhanya sigra murang
wonarga lwih singub
ciptèng tyas hyun bangun tapa
maksih cingkrang pujining sêmèdi êning
tan lami Sèh Mêlaya

ngalor ngulon praptèng tanah nagri
ing Carêbon wastaning kang kitha
Sèh Mlaya tandya taturon
nèng ênu prapatan gung
ngathang-athang mlumah asta dyi
sindhakêp kêjêp netra
nèng madyaning lurung
warnanên pra janma liwat
jalu èstra gègèr lumiyat wruh jalmi
tan kaprah nèng dêdalan

tur lagnyana ngadêg brajamusthi
dhasar têksih taruna sêmbada
kasusra warta jalmyakèh
samana sampun katur
marang pangran modang anggalih
nyakrèng tyas wali tapa
jêng pangran dhêdhawuh
marang garwa lara-lara
kinèn godha caraning wadon minta sih
garwendah wus busona

gônda wida ingkang marbuk minging
wus kinayang busona di raras
nulya lumaksona age
tri lagsmi ayu lurus
dêdêg sêdhêng tan wontên mirip
kirdhanya tantra prapta
janma di kang turu
lagnyana angathang-athang
brajamusthi i kaki ngayuh manginggil
pra lagsmi tri anggodha

dèn mêg-êmêg gènira mêtêki
datan mosik ingkang tapa nedra
agya pangrasan tumèpèl
ring grananya kang turu
mêksih eca-eca aguling
malah mangkrêt sakala
brajamusthi alum
saya alit sarêng cêlak
ponang dakar wus dadya sacambe aking
mundur kang samya ngodha

tur uninga dènnya nglagsanani
anggêgodha mring janma kang nedra
malah mangkrêrêt dakare
pangran modang tyas emut
bokmanawa wali linuwih
nulwa jêng pangran tindak
pribadi hyun pangguh
lumaksona sampun prapta
pangran modang sigra lênggah ajèjèri
nèng dagannya kêng nedra

datan samar jêng pangran mangèksi
lamun ulyaning Alah kang tapa
laju tinunggonan bae
dangu antaranipun
nganti sapta ari tan nglilir
pangran gya uluk salam
salam ngalaekum
tanggap ngalaekum salam
gregah wungu ngrakul dene sira adhi
nunggoni wran barata

pangran matur lah sumôngga mugi
kula turi mampir ing wismamba
Sèh Mêlaya ngandika lon
ya bangêt tarimèngsun
nanging durung yayi ngong mampir
mêksih anggêntur lampah
ngulati ing guru
Jêng Sunan Benang ing Mêkah
sigra-sigra pangran kodur tan winarni
tumulya Sèh Mêlaya

kusung-kusung pamusênging galih
dènnyarsa kaji maring bètolah
ucapên Mulana kaot
Magrib ingkang nênungku
anèng guwa Langse tar wigih
waskithèng alus lêmbat
ring Sèh Malaya wruh
derarsa mring Kakbattolah
pinêthukkên nèng marga dening Sèh Mahgrib
hèh jêbèng aja lunga

kagyat jumbul Sèh Mlaya tan angling
o o sira dene kaya bocah
hyun mring Mêkah pa gawene
wruhanta Mêkah iku
sing Ismangil tilasnya lair
Nabi Brahim kang yasa
rupa masjit patut
yèn sira ngèsthi punika
sasat nêmbah brahala lakuning eblis
kok puja-puji mêntah

jroning Katbah Bètolah sayêkti
sêpa-sêpi sira tan wruh Alah
rèh dudu kono ênggone
marma Mêkah mbuh mau
tinakonan datan patitis
kakekate Bètolah
tar adoh sirèku
aja kang Mêkah Madinah
nadyan bumi langit taranggona sasi
surya sak isènira

wus dumunung nèng sira pribadi
wruhanamu Mêkah iku gambar
saisining jagat kabèh
gambar ananirèku
jroning gambarira mênuhi
cacog lan dalil Kuran
ngalamul kabiru
dakara sahiru ngalam
tarbikaning jagat gêdhe manjing cilik
lah iku ananira

lah cobanên sira mulat carmin
katon apa ing sajroning kaca
tan siwah ing jagat kiye
sêdene suwarnamu
ana rupa kaya sirèki
kabèh sajroning kaca
gambarnya yaiku
myang sakèhing conto dunya
iya sira kang cinoto nèng jro carmin
pagene sira arsa

munggah kaji maring Bètolahi
lwirnya Bètolah omahing Alah
têkèng kona nora wêroh
môngka Alah satuhu
nora adoh ananing Gusti
Gusti lawan kawula
sajatine kumpul
lamun pisah kaya paran
lamun kumpul kaya priye lèhmu mèksi
yya sira salah cipta

Sèh Mêlaya sêmona wus tampi
sabdaning Jêng Sayit Maolana
sadarpa suka sukure
dera tampi pituduh
tandya matur ngêrpa mangèksi
dhuh samaha widigda
kawula yun mèstu
tumutur saparan tuwan
nglêbur tapak mêminta jarwaning pardi
tambahnya rèh sasmita

Jêng Mahgribi angandika aris
aja jêbèng sira yun mruhita
mring kita salah têmahe
datan sae pinangguh
marang guronira ing nguni
yèn durung atuk lilah
iku tan pêkatuk
balik amung lakonana
gêntur tapa nèng têpining kali iki
sasèndhèna galinggang

sira bakal dadi wali lêwih
tur panutup mungkasi uliya
jroning tanah Jawa kabèh
Sèh Mlaya tandya ngujung
Sèh Mulana tar arsa tampi
cinêngkah kipa-kipa
jêbèng iku dudu
sêjatine sira padha
lawan ingsun marma tan kêna ngabêkti
lah wis sira kèria

pocung gya nut Sèh Mlaya ring kang sun tutur
nèng têpi narmada
sêsèndhèn galinggang jati
ciptèng driya nêgês ring Yyang Dad Kang Mulya

de tan keguh ciptanya sadarpa kukuh
panungkuning sêdya
timbula wirayat lair
amêkasi wêkasi wêkasaning pra uliya

wantra dangu satus dina anèng ngriku
nulya kramat prapta
mratani wahyèng sang ib
glinggang cukul pangnya ngêrda angrêbaka

sasat payung ngayomi dadya kêkudhung
sôngka kodrattolah
tôndha sinihan yya Widi
wus mangkana drajat gumêlar ing dunya

prandènipun sarirarda lêsu nglumpruk
ananging nurbuwat
ngawêngi wagtra mawêning
wus tatela wahyaning wahyu utama

gêtya Kanjêng Sunan Benang dènnya kondur
têdhak sangking Arab
ngampiri kang tèki-tèki
Sèh Mêlaya nèng glingganging narmada

wus tar keguh Sunan Benang glis kêpangguh
nêbda uluk salam
Sèh Mêlaya gya nampani
ring sabdaning ing guru ngalekum salam

dupi dulu sunan ebat dènnya nungku
kawistharèng lama
sasèndhèn galinggang jati
cukul mrakah mangêrda kèh kang bêrdapa

sunan muwus hèh jêbèng sira wus kusus
deranta subrata
tinarima Suksma Jati
wahanannya mukanya lir prabèngkara

sira iku sun angkat asma jêjuluk
Sunan Kalijaga
rèh sira iku jagèni
sèndhèn glinggang anèng pinggir narmada

dadya kulup jumênêng wali panutup
rèh duk tas parasdya
mangke sacipta dumadi
dènnya brata widyadi dènnya widada

jêbèng uwis luwarana kang panuwun
utamane sira
dhukuhana alas iki
rêsikana ing têmbe wignyarda arja

ingran dhusun Kalijaga luwih patut
sira ayya kesah
wus katuna ingsun mulih
marang Benang sun undang garwa atmanta

ya ing têmbe nusul ring sira katêmtu
plas jêng sunan linggar
kawarna Sinuwun Kali
èsthi ing tyas tumadang ababat wana

wusnya magut glagah alang-alangmagut
nulya tinanêman
palawija sarwa-sarwi
timun kacang krèi canthèl jagung kapas

dhuku têmbu mlinjo jêruk bali jambu
tantara wus ngêrda
karsanya Jêng Sunan Kali
yèn wus sêpuh winèhkên para nukarta

jalma mlaku miwah kanan kering ngriku
wrata samya ngalap
palawija tuwa dadi
sukaning tyas Sinuwun ing Kalijaga

sampun kêmput Sunan Benang dènnya nglangut
gya kondur ing Benang
praptèng wisma anibali
ingkang rayi garwanira Sèh Mêlaya

dhêdhawuh lon hèh yayi kita angsung wruh
mangke lakènira
wus jajuluk Sunan Kali
babat anèng madyèng wana Kalijaga

tantra dangu barang kang tinadur mêtu
sira sumungsula
mring Kalijaga sun irit
mung wêlingku sira aja taha-taha

gya mêmatut tata miranti mangèstu
ring raka Jêng Sunan
Benang wus bidhal dhingini
nêja jujug kêbon timun warna-warna

sampun rawuh tan na sajuga janma wruh
sadaya tuwuhan
palawija nêdhêng dadi
kabêthotan binuwang marang narmada

têbu-têbu timun-timun jambu-jambu
woh wus rinotogan
tan ana sawiji kèri
gya sinuwun angsung salam mring arinya

aparing wruh jêbèng garwanta manungsul
barêng gawaningwang
dupi wus parêk sun dhingin
tantra dangu garwa lan brayat wus prapta

sigra mlêbu ring wisma wus nora koguk
sêmona Jêng Sunan
Benang angandika aris
hèh ta jêbèng ngong yun mring kêbon mariksa

arsa ngundhuh sêbarang wêtuning ngriku
Sunan Kalijaga
sandika mèstu sakarsi
tandya tindak parèstri samya tut wuntat

praptèng papan Jêng Benang kagyat adulu
lumyat kang tanêman
kang wus binêdholan pulih
nora môntra-môntra yèn mêntas rinusak

tyas sru ngungun Sunan Benang ngandika rum
yayi Kalijaga
sira wus tinramèng Widi
sakarsanta pan wus jinurung Yyang Suksma

têtela trus wahyèng kadikbyanta kabul
mangkono wong brata
yèn têmên-têmên pinanggih
barang karti sakarsa cinipta dadya

sokur-sokur sira sinihan Yyang Agung
dupyantara dina
Jêng Benang ngandika aris
hèh ta jêbèng Kali sira tumutura

kirdhaningsun ring Giripura sêdyèngsun
tur uning bab sira
ngong angkat wali mêkasi
nuwun idin ring Jêng Sunan Giripura

de garwanta kèri nèng ngriki atunggu
arjaning taduran
lêstarining desa iki
gya lagsana Sunan Benang lan Sèh Mlaya

tantra dangu nèng marga ing Giri rawuh
nuju pasang yugya
pêpak pra ngulama wali
sêsalaman tamu karwa gantya-gantya

nulya matur Jêng Sunan Benang mring wiku
Sang Prabu Satmata
yayi kula nuwun idin
pun Malaya sun angkat anama sunan

ajêjuluk Sunan Kalijaga patut
rèh wus pasatmata
wahyaning wahyu ngulami
mhahabrata dadya ing sasêdyanira

sunan manthuk sadaya pra wiku tup
samya mèstutyarja
jangkêp walu para wali
Sunan Kalijaga jumênêng pamêkas

tandya matur Jêng Sunan Kali ring guru
dhuh Jêng Sunan Benang
kula nuwun ngatas karsi
rèhning amba dèrèng atuk pangawikan

nyuwun tuduh wijangan kang mêmêt nyamut
amba mêksih kirang
Jêng Sunan Giri ngidèni
angandika ring raka Jêng Sunan Benang

lêrês èstu pun Kalijaga puniku
yugya pinaringan
pangawikan ingkang muksis
sampun ngantos cingkrang pangêkêring karsa

kumambang Jêng Sunan Benang dèn dhawuhi
ring Prabu Satmata
nayugyani mijang maring
Sunan Kali wali tama

gya ngupaya giyuta kinarya mirib
nèng madyaning rawa
wus atuk palwa sawiji
pan pinudya ri Jumuwah

pinrêng tanggal ping catur wlas anêlahi
Sunan Benang lawan
Jêng Sunan Kali manitih
dungkap wanci surup arka

duk sêmona giyuta wus dèn wêlahi
lumarab manêngah
pinuju bêncana prapti
ponang palwa bacor ngandhap

sawêntara sarat rèh kalêbon warih
Jêng Benang ngandika
yayi pinggirna kariyin
popokên kisma kiwala

kalêksanan palwa minggir Sunan Kali
ngupadi lumpur bang
pinopokkên prau nuli
rapêt lumarab manêngah

duk samana sampun dumugi ing wanci
dadya ratri nulwa
kumbak kumbul nut ing warih
tandya Jêng Sunan Mabengat

wus tinêkêm jêpolnya Jêng Sunan Kali
tanggap karna pasang
laila lailêlahi
Mukammat rasaning Allah

de larabe makna kang mangkono yayi
Jêng Nabi Muhkamat
dumunung manungsa iki
ngatas karsaning Dad Mulya

sayêktine manungsa bodho linuwih
pangucap anggônda
pamyarsa lawan pangèksi
nora pisan darbe sira

wujut siji sêjatine mêngku kalih
Gusti lan kawula
roro pisan campur siji
darbe sipat kalih dasa

kang mangkono ingaran sipat mangani
lamun makna wiyah
pôncadriya kang rumati
kabèh darbèking manungsa

Gusti iku tan kuwasa andarbèni
kabèh sêka sira
môngka sêjatining ngèlmi
mêngku siji nora kêna

dene ingkang jumênêng Suksma sêjati
cêngkramèng jiwangga
ingkang datan darbe karsi
ingaran dad wujut mutlak

kang kakiki kakekate dad sêjati
kawêngku ing sira
ingran kalun belarokin
ingkang tanpa roh uribnya

mung pribadi kang tan milu lara mati
datan darbe karsa
mung langgêng tanpa upami
wong Buda ran Hyang Pêrmona

wujutollah yayi sun tar bisa sung wrin
mung srana pêrlambang
guru tar bisa sung uning
upayanên kang kêpanggya

damar murub patine lungamring ngêndi
Sunan Kalijaga
trangginas nulya nampèni
asta mubêng surakatan

Sunan Benang saklangkung ngungun ing galih
dèrèng sung sêsminta
kang rayi cêg anampèni
têrang têrus tarpa taha

Sunan Benang dugèkkên sajar mring rayi
malih jêbèng sira
sun jarwani kang kakiki
wong pana marang datolah

kudu ngèsthi ênggone rahsa sêjati
pamlêng cipta rahsa
narupakkên bôngsa Isim
asmaning manungsa tama

kênyataan sira kang wujut kakiki
nèng sadalêm tekat
yya nyipta wujut kêkalih
siji ingkang kaya sira

Allah iku satêmêne sipat kakim
tar ngalap wiwitan
tur nora karsa mêkasi
langgêng datantara môngsa

kang wus nora kacakrabawa ing jisim
yèn sira yun pana
pramanêm jatining janmi
sautên kumpuling rahsa

kang bisa nir kawula tar wus udani
mung dad kang rumôngsa
kabèh kang wujut Allahi
manjing purbaning antaya

nêbut klimah alip mutaklimun wakit
gambare asmalah
manthêr nèng wadana yakin
dadya tandhaning manungsa

kaungkulan lêbu mahya sastra alip
lah jêbèng punapa
cupana jarwaku yayi
Sunan Kali nuding asta

kagyating tyas rakarda duparèng rayi
dera bijagsèng kak
sarêng tampi sasminta di
yayah sirna bumi kasa

malih nabda Jêng Sunan Benang ring ari
hèh jêbèng pa nyata
wus bangkit pasêmon jati
jati-jatining manungsa

pakumpulaning rahsa sadalêm budi
klowongan bawana
ginambar sastra sawiji
Sunan Kali tur prasaja

sung sasminta dinuk ing nayana maksi
nabda tarpa wrana
sumôngga kula turi wrin
muksis e e bolong têngah

kang minôngka klowongan jagat sakalir
midrawèng antaya
kababar ujyalèng budi
dening kang mêngku rahsarja

dupi wêdharing kawruh tarpa ling-aling
mahya gara-gara
gêtêr dhèdhèt erawati
sebag jêblong bumi kasa

padhang nrawang sumilak tarpa upami
lwir janmuna rêtna
katêmpuh pratônggapati
pêrbawaning pangawikan

wus tatela jalma ro sinihan Widi
nayakaning tama
kang wus sidik amanati
tuhu mardikèng rat donya

Kanjêng Sunan Benang ngandika wor tangis
hèh yayi jarwanta
dera ngêcup sasminta di
kaplangkah sondêr wêrona

katujune anèng prau madyèng rawi
tan na sajuga kang
umèksi kewan wanadri
jaring pra wali utama

sapa-sapa wani buka sêngkran Widi
yèn na kewan myarsa
jlêg dadya janma linuwih
mangkono kodrattollahman

lagya kèndêl tandya na syaraning jalmi
matur ngêrpa marta
ring jêng sunan kula tampi
sasmita kang wus kawahya

sabdèng tuwan lamun kewan dadya janmi
prabawaning wijang
nanging dèrèng luwar sangking
warna jatining têtaga

de sêmangkit sampun bangkit tata jalmi
wit sangking sabdanta
buka wrana tanpa wadi
dilalah karsèng Dad Mulya

bagya kula dunya ngakir tarpa pami
kagyat kanjêng sunan
hèh syara apa sirèki
sajara trang trus parsaja

matur ing jêng kawula punika cacing
lumanggyan lêmah bang
lagyeca nikmat aguling
katut binêkta ing palwa

lawan wisma kinrakat amba tar kèri
tuju atma garwa
tan katut tumraping kaci
amung kawula priyôngga

kabênging tyas wisma kinarya nutupi
prau rêbês ngandhap
dupyantara madyèng ratri
Sunan Benang buka wrana

kagyat amba wontên syara erawati
nglilir sebag sinram
ing tirta marta sabumi
rumangsuk sadalêm cipta

lah mêkatên pamêdharnya Sunan Kali
ununong ananong
milamba nuwun sabda ji
sampurnaning wrêjit kula

sabda janma nanging maksih wujut cacing
jêng sunan sakala
ngandika hèh sira cacing
sirna dadya janma tama

jlêg saka wêrjit dadya rupa jalmi
sabdèng wiku tama
jinurung sakarsa dadi
dening wardaya nirmala

pasrangkara marang ingkang malih warni
hèh cacing sirarja
atuk parmaning Yyang luwih
murcèng wêrjit dadya janma

durung darbe panêngran jalma kakiki
sun paringi têngran
jajuluk Sèh Sitiabrit
iya karan Sitijênar

duk sêmona dupi prapta bangun enjing
trontong-trontong pajar
kecaka winêlah minggir
hyun salat subuh ring dharat

Kanjêng Sunan Benang jumênêngi mami
makmum Sèh Malaya
Sang Sitijênar mèstuti
makmum ring kang dadya iman

sinom wusnya bakda salat
Sunan Benang ngandika ris
ring Sinuon Kalijaga
hèh jêbèng tatkala ratri
ngong mijang ring sirèki
rumôngsamba luwih gêtun
kongsi samangke iya
maksih ingsun eling-eling
paranbaya de sira nyangkêp sasmita

gumun pante durung bisa
pangêcupmu malah luwih
ngungkuli wijangan ingwang
ngong malah gêtun umaksi
kiraku durung uning
wruhku sôngka pabatangmu
kususe babarpisan
marma yèn panujyèng karsi
ngong mruhita wijangên kawruh andika

gudèl sinusu maesa
kyai guru dadya murit
puluh wis pasthi tan kêna
kyasaning Yyang Maha Sukci
sira wignya patitis
atuk wênganing tyas muluk
dibyèngkara sasmita
ing tekat pangèsthi wêning
kumacèlu jêbèng ingsun jarwanana

Sèh Malaya tur sandika
sasagêt kula nglampahi
tandya samya rêrangkulan
Sunan Benang wus nampèni
kawruh ingkang linuwih
ngungkuli kagunanipun
wusnya tampi kajaja
ing cipta sadarpa ngèsthi
wus têtela Sèh Mlaya wali pamungkas

sêmona Jêng Sunan Benang
èngêt ing Jumuwah ari
nêja salat ring Bètolah
ingandika ring kang rayi
hèh jêbèng payo maring
Mêkah ngiras salat luhur
jumahan wali samya
sun wêntara wus rumiyin
age samya nusul srana tiwikrama

Sèh Sitijênar karia
rèh sira durung patitis
tamtu kita durung bisa
Sèh Lêmbang matur aris
datan kewran tyas mami
Mêkah Madinah tar ewuh
nadyan bumi ngakasa
sadaya wus wontên ngriki
kagyat ngungun jêng sunan mring Sitirêta

Sèh Mlaya matur ing raka
lah sumôngga mupung enjing
mangpat Jumuwah ring Mêkah
nulya samya tyas sêmadi
sindhakêp asta kalih
nutup madya suku kumpul
mèksi tiksyaning grana
ngêningkên tingal kang wêning
kanjêng sunan saklayan jlêg praptèng Mêkah

Sèh Sitijênar nèng Mêkah
mêthukakên Sunan Kali
myang Sunan Benang sru kagyat
Jênar sira wus dhingini
Lêmahbang matur inggih
ngungun sunan kalihipun
gya malbèng Kakbattolah
sadaya wali wus panggih
pêpak anèng sajroning Bental Mukaram

wali songa samya salat
wusnya bakda atuk wangsit
sangking Jêng Nabi Mukamat
syara di langkung dumêling
ing Jawa mangkya kinging
siradani masjit bagus
nimbang ngiring Bètolah
sadaya pra wali amin
sarta malih pinaringan surat kutbah

samya suka sokuring tyas
bakda Jumuwah pra wali
kondur marang tanah Jawa
jujug ing] -Dêmak tumuli
panggya Dyan Adipati
Natapraja paring wêruh
hèh jêbèng sang dipatya
wruhanta mangke wus kenging
para wali nimbangi masjit ing Mêkah

Sunan Giri angandika
marang rahadyan dipati
hèh ta jêbèng Natapraja
sira katêmpuh ngupadi
têtulung kayu jati
blandar pangêrêt rèng usuk
wuwung tali lan sirab
dene sagung para wali
kabubuhan saka guru ingkang papat

para mukmin saka rawa
ngandika radyan dipati
samana wus undang wrata
pra punggawa para kardi
ngupaya kayu jati
sadaya pra wali rujuk
byantu sajuga karsa
bubar samya angupadi
marang wona ngupa bubuhaning saka

ucap Jêng Kalijaga
mintar nganthi sabat kalih
Iman Sumantri lan Supa
sapraptaning ing wanadri
ngupaya kayu jati
kinarya saka kang cukup
agêng panjanging wrêksa
dangu tan tuk srêking galih
nèng madyaning wana panggih janma wêrda

sakalyan lan garwanira
wungkuk dêdêgnya gêng inggil
jalèstri pan ora beda
kagyat jêng sunan umèksi
arda ngunguning galih
kamokalaning Yyang Agung
lah iki jinis apa
nulya jêng sunan parpêki
praptèng ngarsa noraga sabda bêg krama

dhuh sang wrêda amba tanya
panduka jalma punapi
asal myang sinêdyèng karsa
sintên asma paduka di
kang sinêbdan mangsuli
wruhanta ngong tilas ratu
tatkala jaman purwa
ing Pandhawa prajarja di
bisikan sun Sa Prabu Darmakusuma

trahing Pandhu Dewanata
dene garwaningsun iki
Dèwi Drupadi panêngran
purwèngong malaya bumi
mring warnarga kang sungil
sadulur ngong samya murut
marang kahyangan Endra
mung ingsun roro tan mati
marmaningsun mangkono darbe pusaka

garan pustaka klimasada
panyêthane Yyang Pramèsthi
manira tan wignya seda
kêlamun durung pinanggih
lan wali kang linêwih
Sèh Malaya têngranipun
lan malih dhawuhing Yyang
iki pusakèngsun tulis
têmbe ingkang narbuka mung Sèh Mêlaya

lamun dudu Sèh Mêlaya
tan ana bangkit jarwani
umatur Jêng Kalijaga
kapasang yugya sang aji
inggih amba puniki
Sèh Malaya têngran ulun
pundi amba yun mirsa
klimasada wus pinaring
gya winaca lailaha hailêllah

jatine klimah sahadad
kêlaturnya têmbung nguni
winastan kalimasada
sangking wong Buda ngarani
Darmakusuma dupi
mirêng syaraning pitêmbung
lailaha ilêllah
sadarpa ngungun ing galih
sokur suka lir siniram tirta marta

clês malbèng sadalêm prana
ring jiwangga mêratani
lan kang garwa datan siwah
samya tunggil rahsanèki
gya ngandika rum manis
Sèh Mêlaya ngong jêjaluk
ring sira tulungana
aja kêtanggungan kardi
kaya priye jarwa laila ilêllah

umatur ingkang tinanya
batên wontên pangran malih
dalêm donya anging Allah
de wujudnya ingkang pasthi
ngêbêki bumi langit
mênggah dadya Yyang Maha Gung
puniku napas tuwan
mahya manjing tarpa idi
amung urip inguripan dhèwèkira

dumunung wontên paduka
nuksma ring rahsa sêjati
kumpulnya nèng e e Allah
kang binêkta manjing akir
marmanipun tyang lalis
sadaya rahsa rinacut
nulya jumnêng pribadya
mêratani bumi-bumi
gya tumungkul udrasa Darmakusuma

gêtun gyanira Malaya
durung wruh muksyaning pati
ing mangke wus prastawèng tyas
Yudhisthira ngandika ris
Sèh Mlaya sira mangkin
sun wèhi pusaka ratu
sawiji rupa gadga
Kyai Kopèk kang wêwangi
tampanana dadya pusakaning nata

kita hyun nut gamanira
manjing agama Islami
wus wruh kang kanggo nèng kona
tur mêngku rahsa pribadi
gya marêk Sunan Kali
tumèpèl karna kang tutuk
myang Drupadi Sang Rêtna
tan siwah deranya mirit
duk samana mancal wus puput kang usya

susawa dyi gilang-gilang
pipinaripurna tumuli
punapa caraning Islam
Supa lan Iman Sêmantri
ingkang samya nucèni
sinalatakên wus kusus
sarpurna tarpa kara
kinubur madyèng wonadri
gya tinilar jêng sunan ngupaya wrêksa

