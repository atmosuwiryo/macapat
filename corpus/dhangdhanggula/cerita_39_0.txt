sinawung ingkang sêkar artati
Radyan Rôngga ingkang akêkutha
nèng nagri Maospatine
karsa mangrênggèng kidung
Damarwulan carita Jawi
purwanya ginupita
duk jumênêngipun
maha Sang Prabu Wanodya
angrênggani praja gung ing Maospait
angrèh rat nungsa Jawa

mangkya wontên abdi kawlasasih
nistha papa nèng praja Sêmarang
kinunjara pangerane
rèh dama mudha punggung
awêwangi Rahadèn Panji
Jaya Subrata nyitra
ing carita wau
supados pêncaring kôndha
anglêluri yasane wong agung luwih
mrih kataman supangat

apinujya dirèng rat linuwih
ri manggala kadriyaning raras
rumêsêp sumyar rum rèhe
ing rèh manguswèng têmbung
ngèstupada widrawèng sari
sastra sinawung têmbang
kusumaning ayu
putra adi kang panênggak
kinasmaya winangun arjasèng kawi
tyas pêrga sinabyèng rat

winarnèng tama trusing tyas sumrik
dirèng yayah ing Sang Maospatya
kinudang kidung wêrjasèng
sandi sasmita putus
trah kêsmara tantra pamrêp sih
sinuksmèng sandi tyarja
ngrèh mangruming santun
pêpujane sari rêtna
wus kawayang sumbagèng kaswarèng bumi
winayu wahyaning dyah

Majalêngka kalêngkan di luwih
gêmah arjyèng pinujèngirèng Hyang
ing sajagad pratingkahe
tan lyan padaning ulun
sumiwèng rèh ing Maospait
ngèstupada tumawang
tumêngèng aluhur
sinuksmana gung kuswala
myang bupati mangun arjènging rat Jawi
iya Sang Brawijaya

kasinggihan maha mara murti
pujyaning ra nama Suryanata
kinasihan ing dewane
Hyang Samba namor pamuh
Panjiputra Kanekarêsi
iya Hyang Manikmaya
rumêksèng pituduh
pinardikèng Suksmanôngsa
kinasihan dening sagung widadari
Mahprabu Padmanaba

pra sêntana pinrih pudyarja mrik
dana sinawur kêrtaning jagad
bojama-boja mandrêse
ing triloka wong rungrum
pêmangsule ratu di murti
dibya gung dikarèng rat
maha sang aprabu
dene ingkang maèswara
sing asrama putra bêgawan sêmèdi
Ratu Mas Dayaswara

tunggul rênggèng kumalaning puri
pinujya môntra ing Majalêngka
musthikane ngadi kaot
ing kasuselan putus
sumrahing rèh minuni sari
lir wêwangunan rêtna
panjênêngan luruh
rèh bawa pra kajatmikan
budya cumbuh nulus prabawa ingèksi
ing sang karya la-êla

sadaya dhomas ingkang pra sêlir
pênuh èbêg manuhara sêkar
ing Majalêngka kêdhaton
Maha Brawijaya gung
kocap prabu anyakrawati
tuhu ambaudhêndha
kasub ing rat punjul
êmbanan patih narendra
kang minôngka pamoting rat nungswa Jawi
Dipati Maudara

sura sêkti kawidigdan ngênting
sumbagèng tumrap rèh bawaning rat
angarjani ing kasmarjèng
jinurung ing dewa gung
titis pasanging agal alit
mangrurah kredhaning rat
misayèng sukan nrus
wahyu-wahyuning atama
padaming tyas mantya kang puja sêmèdi
dibyan bêk wiku brôngta

têdhak-tumêdhak Sri Narapati
Brawijaya tan lyan turunira
Gajahmada pêpatihe
Kya Maudara sunu-
nira Gajahmada dipati
kêkalih yogyanira
apan sami jalu
kang sêpuh Kya Maudara
Ki Lugêndèr arinira binupati
wadana jro pangiwa

têngênira Dyan Arya Sêsimping
wadana jawi kalihira Dyan
Menak Giyanti têngêne
anênggih kiwanipun
Rôngga Minangsraya Dipati
tumênggung dêmang rôngga
ngabèi sêdarum
miwah kang mônca dipatya
kang kinarya pamugarining nagari
Rônggalawe ing Tuban

tur kaipe mring sri narapati
têtêdhakan saking ing asrama
Dayaswara sumêndhine
ing Tuban kang palungguh
kang minôngka pamêkas jurit
sumbaga jayèng laga
kasêntikan putus
tinênga ing parangmuka
kalihira ingkang dadi pamugari
Risang Dipati Daha

ajêjuluk Sindura Dipati
agul-agul prakosèng ing aprang
Majalêngka bêbanthènge
dene katiganipun
Bêlambangan Sang Adipati
jêjuluk Menakjingga
gul prakosya digung
datan pasah dening braja
tapak tilas gurenda sisaning kikir
têguh timbul digdaya

cacadira pan amung satunggil
asor ing warna sarun cinôndra
anging dadi pêpantêse
kinajrihan ing mungsuh
kinèringan ing nuswa bumi
adipati têtiga
kredhaning rat putus
andêle Sang Brawijaya
kapat RisangMaudara Adipati
pusakaning nagara

para mênak myang rôngga dipati
arya tumênggung êmpu mêlandang
lan dêmang ngabèi kabèh
môncapraja sêdarum
myang pasisir sabrang nagari
kang angrèh tur manggala
nor ing tyas sumuyut
mila Risang Brawijaya
klangkung dene tinênga kang para aji
kinasihan ing dewa

kinalulutan kang para rêsi
wasi jêjagan para pandhita
pinuji sabawaning rèh
Brawijaya Sang Prabu
angrênggani ing Maospait
istijrat kasosèng rat
binatharèng luhur
ratu adil palamarta
amartani balakoswa agêng alit
mrih mulyaning riloka

pan cinandhak pangrêngganing tulis
Brawijaya prapta kailangan
kacatur lawan garwane
apan ta sang aprabu
atmajane amung satunggil
patutan Dayaswara
nênggih sang lir santun
papujaning sari rêtna
arum-arum Kancanawungu Sang Dèwi
putra dinama-dama

sasedanira sri narapati
dèrèng nambut titahing akrama
patbêlas warsa yuswane
ing nguni sang lir santun
yèn tinari krama sudarmi
dahat sangêt lênggana
kusuma tanpa yun
rêmên amomong sarira
mila mangke ngantya seda kang sudarmi
sang rara taksih kênya

kawarnaa Rônggalawe Tubin
atanapi Dipati Sindura
Menakjingga katigane
Maudara cinatur
sakêlangkung èmêng ing galih
dene Sang Brawijaya
tan darbyatma jalu
tan liyan kusumaning rat
kang ginusthi jumênênga gumantya ji
kang dadya pakuning rat

angandika dipati ing Tubin
marang Kyana Patih Maudara
paran ki raka rêmbage
sintên jumênêng ratu
kang pinujya ing nuswa Jawi
ngrênggani Majalêngka
rèh sang maha prabu
tan tilar atmaja priya
kyana patih wagugên wusana angling
sumôngga ingkang dadya

rêmbag paduka lan yayi Adi-
pati Arya Sindura ing Daha
lan yayi mas dipatine
Bêlambangan sêdarum
kuwajiban mamrês budya mrih
mulyaning tanah Jawa
paran kang tinuju
sanadyan awak manira
angêmbani kêraton ing Maospait
saksat darma kewala

yayi têtiga kang misesani
gampil manira dadya wêrana
sapangrèh sumôngga ingong
yayi ingkang katêmpuh
rêrêntênge ing Maospait
kanggêg Dipati Tiban
ing netya sinamun
wusana arum ngandika
paran karsa kangmas Sindura Dipati
myang yayi Bêlambangan

adipati ing Daha sigra ngling
lah yayi Mas Rônggalawe Tuban
susah-susah pindho gawe
mikir kang dados ratu
wus pinêsthi ing dewa luwih
narendra lawan bala
tan ginggang ing pandum
trahing danawarih nata
sinêdhahan parentah sagunging dasih
dening Hyang Suksmanôngsa

trahing wadya têtêp dadya dasih
lêga manawang nêngèng ing pada
kraton duduh bubuhane
nênggih têrahing ratu
ngrêngganana ing Maospait
nadyan Sang Brawijaya
tan darbyatma jalu
têrahing ratu punika
gumantiya ing rama jumênêng aji
rèhning dyah putranira

pae wontên kang pinilih malih
mung punika rêmbag sun yayi mas
Menakjingga sru wuwuse
kakang Rôngga yèn ulun
sasedane sri narapati
ing nguni nora bakal
karsane dewa gung
Maha Prabu Brawijaya
karya andêl sêkawan para dipati
pusaka Majalêngka

awusana sang sri narapati
putranira èstri mung sajuga
Sang Hyang Juwata karsane
ngalamat botên tulus
amêkasi ing Maospait
turune Brawijaya
kang jumênêng ratu
pami putrèstri dadosa
têmah dadya tan pakering nuswa Jawi
siguk praboning nata

mila kakang kula tan nuwawi
Ni Kancanawungu lamun dadya
têmahan pra ratu kabèh
pan samya dadya mungsuh
pra dipati akathah balik
awit kirang prawira
èstri madêg ratu
paran margane arjoa
Majalêngka ing lyan kathah mêjanani
ya ta Dipati Tuban

talingane pan kadya sinêbit
anging sinamun sumuking netya
wusana arum sabdane
yayi pamanggih ulun
lêrês ulun datan mancèni
nanging Sang Brawijaya
utama pinunjul
gunging wadya pinrih mulya
pan rinêksa ing urip tumêkèng pati
patitis ing kamulyan

ingsun lan yayi kinulit daging
tur tan lila yèn manggiha ala
rinêksa saniskarane
ing madyapada rawuh
ngariloka pinintèng puji
tingkah arjaning bala
pinrih lumêstantun
yayi apa walêsira
sagunging wong kang kagêbêng ing dewadi
mêsthi malês utama

anging pilih tumêkèng utami
dêstun madya kewala yayi mas
pintên-pintên pêmangsule
paran dènnya mrih ayu
yayi nêgri ing Maospait
tulusing panjênêngan
kang umadêg ratu
mung sêtya tuhuning wadya
mung punika yayi mas tuhuning dasih
rinêksèng ing juwata

wong kinarya utamènging bumi
ingkang kadya jênêngipun kakang
ngantos bawur ing krahayon
mendah ta dewanipun
Hyang Suksmana ingkang nyêngêri
kêna ing panêngêran
yayi jênêng ingsun
sèwu dhêndhaning Juwata
nora wurung pun kakang pêsthi nêmahi
sinurak pra jawata

Menakjingga kanggêg ingkang galih
wus kawiyak ing sandarganira
ya ta gênti winiraos
sagunging para ratu
para mênak rôngga dipati
tumênggung arya dêmang
ngabèi supênuh
tôndha mantri sinangsraya
para buyut êmpu mêlandang wêwasi
rêsi pandhita jagan

ajar-ajar manguyu mênuhi
èbêg supênuh ing Majalêngka
mèstuti sang madêg rajèng
apan wus lumêstantun
lir Sang Maha Brawijaya di
ngrênggani Majalêngka
kasub ing rat suyud
maha Sang Prabu Wanodya
wus kalilan ing Sang Hyang Maha Dewadi
jinurung Suksmanôngsa


Hyang Jaya Samba Kanekarêsi
pra jawata umung mèstudeya
widadari tumrun kabèh
kala umadêgipun
Prabu Kênya ing Maospait
silih nama Ratu Mas
Dyah Kancanawungu
rênta di sêsotyaningrat
dhasar ayu kinamulèn widadari
lir sarine purnama


mangendralaya dahat tan olih
ingkang mèmpêr sang sêsotyaningrat
tuhu kumaraning sinom
Prabu Kênya sang ing rum
datan kêna rinênggèng Kawi
mêmanon ing buwana
mangkana winuwus
Kyana Patih Maudara
sakêlangkung kaprêm ing puja sêmadi
kocap angraga suksma


lumuh angolah ing kramaniti
datan pêgat bêntur kasutapan
angêdohi praja rame
kajuwatan rinasuk
pan ing mangke sampun gumingsir
pilênggah kêpatihan 


ari gumantya wus
Patih Lugêndèr Dipatya
kang gumantya ing rama Seta Kumitir
Dyan Arya Simping dadya


mujanggani kabupatèn carik
wus kagantyan Radyan Layang Seta
ya ta malih winiraos
Maudara winuwus
wus murcita katon tan pêsthi
winulad ing manuswa
katrimèng dewa gung
pan sampun asilih nama
akêkasih Hyang Bêgawan Tunggulmanik
abrôngta Hyang Wisesa


Asmaradana
tulus panjênêngan aji
ratu mas sêsotyaning rat
langkung luhur karatone
kasub ing rat pramudita
têpung ing kina-kina
jangkane kang para nujum
myang pandhita kang mêrtapa


besuk ana ratu èstri
jumênêng ing Majalêngka
suka bungah sagunging wong
murah sandhang lawan boga
singa tinanêm dadya
ardi wana têmah dhusun
desa amindha nagara


bèbèk ayam kêbo sapi
aglar munggèng ing pangonan
tanpa kandhang sing arjane
ing mangke wus kêlampahan
Maha Sang Prabu Rara
ing sabên-sabên kawuwus
dènira miyos sineba


yèn kalanira tinangkil
munggèng sitinggil kasongan
witana di rinukmyabyor
pinarak dhampar kancana
pinatik nawarêtna
sarta ingayap para rum
samya ngampil upacara 




dhasar samya ayu luwih
apêngawak lindhu sêkar
sarya bisa awèh wirong
ngambar samya manuhara
sri nata ayu ngraras
lir apsari swarga nurun
wimbuh akarya la-êla


ginarêbêg kang pra cèthi
miwah kang para biyada
supênuh èbêg ponang wong
palawija anèng ngarsa
bule pandhak pêlangkan
cebol bucu wandhan jamus
miwah lare kakesodan


lare wungkuk bajang wujil
lare sukun dhampit bêlang
pindhowan lare kabirèn
jajarannya tundha sapta
apan samya wanodya
têbih kang prawira kakung
sèwu sisih amêlatar


pinrakanira sang dèwi
mawi langse tundha sapta
samya sinulam rukmyabyor
palisir sinêla-sêla
kinêmbang ing hèrnawa
amyar sujyarna sumawur
lir raras jonggring salaka


wimbuh ri sangsaya wingit
tan kaèksi balatôntra
kacatur sang prabu sinom
darbe kêkasih wanodya
kinadang sri narendra
marentah ing para arum
putrane Dipati Daha


aran Rêtna Rarasati
bêsus yèn olah wiraga
wasis sabarang karyane
rampung sandining sasmita
gandhang sèdhêt pasaja
tan liyan sinawung têmbung
amung Rêtna Rarasatya


ing Sang Maha Prabu Dèwi
mênggah pasang rèhing

praja
datan sumiyèng ngarsane
sor-soranira sêkawan
putraning adipatya
anênggih ingkang rum-arum
Rêtna Dèwi Citrasmara


kalih Rêtna Citrawati
tiga Rêtna Widasmara
dene ingkang sêkawane
Rêtna Widawati Sang Dyah
tansah sumiwèng ngarsa
myang lurah pawonganipun
Sêpêtmadu lan Wilaja


tansah mong karsaning gusti
ya ta sagung pra biyada
pra sarimpi pingitane
manggung tanapi bêdhaya
tarap munggèng ing ngarsa
pating parêlok dinulu
luhur-linuhuran raras


kaprabon sikêping jurit
panah dhadhap rêngkran dênta
tan têbih lan prabu sinom
dene sagung kang sumiwya
andhèr ing pagêlaran
para raja pra tumênggung
dipati lan para menak


myang dêmang rôngga ngabèi
kandhuruan srinangsaya
lan para raja jajare
tôndha mantri pangalasan
kalang gêdhong malandang
para buyut lawan êmpu
Dipati Lugêndèr ngarsa


ing kanan Dipati Tubin
kering Dipati Sindura
Menakjingga ing kiwane
sinambungan para nata
Raja Ngriyo myang Gêdhah
Raja Johor Jambi Prabu
Tatar Raja Sri Palembang


Raja Minangkabo tuwin
Raja Mêrtani Griniyak
Raja Bugis lawan Rajèng
Lampung Raja Sokadana
Raja Kêling Sri Wandhan
atanapi Sang Aprabu 


Têrnate lan Ambon Raja


Sri Bandhung lan Rajèng Bali
Mandura Raja Balega
Sumênêp Mêkasar Rajèng
atanapi Pamêkasan
Bupati Majalêngka
pêngagêngnya kang winuwus
sira Rôngga Minangsraya


kalawan Menak Giyanti
Kumitir lan Layang Seta
Arya Sêsimping jajare
sagung ingkang siniwaka
tinon aneka-neka
kadi ta prawata santun
lir wana kang rêmbun môngsa


sangsaya minuni sari
myang lungiding warnarèng rat
kêbêk supênuh gunging wong
wong sabrang wor wadya Jawa
pasisir môncapraja
saking môndrawa dinulu
lir sagara rob bêlabar


kang wênang ngambah sitinggil
lawan wadya balakuswa
mung Kyana Patih Lugêndèr
anampèni karsaning dyah
sabên-sabên mangkana
yèn miyos sang nataning rum
rêkyana patih ngandikan


miwah Rêtna Rarasati
dinangu solahing praja
miwah sawadyabalane
pradata ing rèh ru-ara
rêntêng padhanging tindak-
tanduk sadargane mungsuh
suh sirnaning kawêdakan


kocapa sampun alami
sampun andungkap sawarsa
jumênêngnya prabu sinom
pra raja ing tanah sabrang
wus samya abubaran
sadaya tinundhung mantuk
pra ratu môncanagara


miwah Bupati Pasisir
sowannya awarna-warna


sawênèh sabên warsane
ana rong taun sapisan
ana kang tigang warsa
kaya duk ing alamipun
Maha Prabu Brawijaya


namung Sang Dipati Tubin
tinundhung mantuk lênggana
andungkap gangsal warsane
tugur anèng Majalêngka
tansah sumêlang driya
rèhning sang kumaraning rum
tan arsa nambut ngakrama


ajuwêt Dipati Tubin
aturnya lir cucak môngsa
miwah Kya Patih Lugêndèr
sang dyah ingaturan krama
paran kang dadya karsa
sagung ingkang para ratu
tumênggung myang pra satriya


miwah atmaning dipati
Prabu Rara datan arsa
ngantya runtik sang lir sinom
ya ta ingkang cinarita
Sang Maha Prabu Kênya
marna karsaning dewa gung
anèng ing sanggar pamujan


kang paman Dipati Tubin
kang winisik karsaning dyah
lah paman Rôngga mangkane
ulun datan arsa krama
nguni ing gara mulya
Hyang Panji Narada tumrun
ingutus Hyang Jaya Samba


paring wuninga mring mami
karsaning Hyang Suksmanôngsa
tangèh jatukramaningong
nanging wuri pêsthi ana
padane kang winênang
dados jatukramèng ulun
tur sampun bêkta nugraha


wus papêsthèning narpati
dibya sêkti mahambara
mêngku ing rat Jawa kabèh
pinêsthi ing bumintara
adil tur palamarta
rinewang sabda dewa gung
sinihan tur binathara


nanging paman sapuniki 


maksih dados lêlampahan
sinimpên dening Suksmanon
kang cahya dèrèng tinitah
lan malihira paman
yèn wus cêlak mangsanipun
mawi bêbantêning aprang


sarta asêgara gêtih
lumembak wukir kapala
paman karsaning Hyang Manon
lêgêg dipati ing Tuban
wusana suka ing tyas
narima titahing ulun
pasrah ing Hyang Suksmanôngsa


sawusnya luwaran nuli
mantuk dhumatêng ing Tuban
anggêgabah prajurite
sêdhiya sikêping yuda
ya ta Dipati Tuban
kawarnaa garwanipun
putri saking ing Lumajang


kalih sanak pan ing nguni
kang sêpuh Arya Butlawa
kang pilênggah Lumajange
kang rayi miyos wanodya
ran Rêtna Banowatya
ingkang kagarwa puniku
Ki Rônggalawe ing Tuban


Arya Butlawa mêrtapi
nèng arga sampun murcita
apan ginantyan putrane
pilênggah nagri Lumajang
jêjuluk Menak Koncar
warnanira tuhu bagus
bêranyak lir Krêsnaputra


sêkawan kang para rabi
jamahane kawan dasa
tur samya ayu warnane
Radèn Arya Menak Koncar
ladak tur mara tangan
dhasar blancèr kaduk cukup
têka dadi pantêsira


agadhah kadang kêkalih
wanodya endah warnanya
ingkang sêpuh wêwangine
Kusuma Kalpikawatya
Kalpikaningsih 

 ingkang
taruna samya yu-ayu
malih mangsuli carita


Ki Rônggalawe ing Tubin
nênggih putrane têtiga
pan wanodya pêmbajênge
ingkang kêkalih satriya
patutanira lawan
Putri Lumajang Sang Ayu
Rêtna Dèwi Banowatya


ingkang wanodya kêkasih
Rêtna Sêkati utama
lir kancana pamulune
rêspati dêdêg sêmbada
wasis sabarang karya
gandhang sabda pasmon luruh
lir putra Ngastinalaya


panênggak Buntaran pêkik
alungid pasang graita
akarya brôngta kang tumon
kang anèm Radèn Watangan
sigit kaduk bêranyak
kalihira sang abagus
wayahe Jaka Kumala


ya ta kang kinôndha malih
wong agung ing kêpatihan
Sang Adipati Lugêndèr
têtiga atmajanira
kang sêpuh Layang Seta
Layang Kumitir panggulu
kalih sami andêladag


dhasar putrane ngapatih
tur angsal sihing narendra
mêdanani wong saenjro
nora pati yèn bagusa
bêsusira ngayangan
rada ambêdhah dêlanggung
tur dadi pangewan-ewan


kêkudangannya kya patih
salah siji putranira
ciptane dèn magangake
ratu mas sêsotyaning rat
pirabara ing benjang
angginyêr ing sirahipun
wong sanagri Majalêngka 




mila radèn arya kalih
atingkah sawênang-wênang
nêrajang landhêp pamore
gêlar ambêk kumawawa
bèrbudi sugih bala
pradhah kapara ing sanggup
dora winor nitikrama


rinapêtan adu manis
panastènira kalintang
sinangkaning nalar lèrèh
bara-bara dadi karya
sêsaminira ngabdya
datan sêpi pamrih luput
ginêtak tindaking praja


jaile sinamun lungid
lungide kinarya-karya
lumuh nganggur kurang gawe
warujunira wanodya
ran Dèwi Anjasmara
yêkti dadi sêkar kidung
biyadane kêpatihan


dhasar ayu dèn padèni
ingugung marang sudarma
têka dadi pêpantêse
sêmbada wasis ing karya
rampung sandining sastra
basaning kawi wus putus
gulangane timur mula


Ramayana Gada Balik
Wiwaha lan Bomataka
myang Kawi Pêndhawa lare
Sasrabau Krêsnaputra
sang dyah pragat sadaya
tan ana Kawi kang luput
miwah yèn tilawat Kuran


pasekat swara rum manis
trampil wilêting kalimah
datan pot limang wêktune
tangan tanapi puwasa
tuhu brôngta Hyang Suksma
tan lali pêmbathikipun
nênun renda angêmasan


punika sinambi nyungging
anyongkèt angalu alam
tanapi nênun limare


sadina olih rong kêbar
ngantih alit anyulam
mêrada lan nênun kuluk
pratistha tanpa dondoman


dhasar ratuning winasis
bêsus olah kawiragan
gandrês luwês salewane
dhasar rêmit karya rimang
kulina andon sêkar
minging saparanira nrus
jêbad kasturi tan pêgat


gôndawida nora lali
tinoyanan ing hèr mawar
gêrahuyang sarirane
nora bêburat saêjam
biyada kêpatihan
singa mulat kathah bingung
cacade namung satunggal


ing têmbe yèn wus akrami
tan kêna winayuh ing dyah
agêdhe butarêpane
abot sinôngga ing priya
nora kêna kumingkang
têlike sinusun-susun
anging utamane rumat


amêmantês amadèni
anyukupi sumèh sumrah
sok aja winayuh bae
sêdene sinêlirêna
Kusuma Anjasmara
mendah ta panjênggitipun
gliyak-gliyak linampahan


bêjane kang anglakoni
tan bisa mangsuli trêsna
nanging cupêt pêsabane
môngsa nora binondhetan
awrating darbe garwa
eman yèn manise putung
gandhange yèn pêlarasan


owêl yèn dlèrènge runtik
srèrèh kêmpyange yèn kesah
tur yèn nyuda gêmrininge
sapa

baya ngêlipura
yèn runtik Anjasmara
ngèngèhane kali gunung
yèn banjir môngsa dangua


mila kang rama langkung sih
gumatènira kalintang
tur pradhah barang karsane
sudarma nora cumêngah
mila ciptaning rama
kaugung sakarsanipun
pinangkur ing ibu rama


Pangkur
kawarnaa Bêlambangan
Menakjingga datan arsa tinangkil
mring nagara Majalangu
balela pêngabdinya
tur rumôngsa ambangkat mukul ing mungsuh
pan sampun angsal sawarsa
dènira nora sumiwi


akathah sêngadinira
mung rèrèhannya kang sami tinangkil
mring nagara Majalangu
wênèh ana tan seba
ya ta sarêng tinundhung sing Majalangu
apan ta lajêng kewala
dhatêng Bêlambangan sami


dene sagung para nata
wus kêpanggih nèng Bêlambangan sami
saha bala sakuswa gung
sira Sang Menakjingga
langkung suka wus dadya ingkang pirêmbug
siyang dalu akasukan
arsa gêpuk Maospait


ngandêlakên kadigdayan
awak awuk adigung tur sinêkti
linulu ing dewa agung
sira Sang Menakjingga
pan pêrnyata rèrèhannya para ratu
pra dipati para menak
bêbuyut dêmang ngabèi


kathah kadangnya priyôngga
sanak prênah kang paman bapa kaki
kang liya ingambil mantu
kaipe 

 kasêntana
kambil besan wênèh sinung garwa ayu
pinikat ing bojakrama
kèdêk kèlês ing kasêktin


pêrnyata Sang Menakjingga
ambêk rusuh sura brangasan êdir
tan kêna pinadhan sanggup
saadêg tur saênyat
parapisuh paratangan kêprak-kêpruk
dene kang nunggil kulina
ingakên sudara wèdi


kinulit daging winor byat
pradhah sanggup saênyat tur sayêkti
apan mari-mari yèn wus
ngèstuti padadeya
saya kathah wong wetan kang sami nungkul
gilig ngrêmak Majalêngka
kapindho kang pra dipati


dhasar jrih mring Menakjingga
ping tigane ingkang datan suwadi
parintahing Majalangu
kang mijil kyana patya
Adipati Lugêndèr kèh manah kuwur
tangèh manggiha utama
kanisthan kasrambah dadi


kagiri magora-godha
tur cêndhala tan têpung laras budi
gèsèh lan larasing ratu
tan panggah pambêking tyas
kumalungkung ing wêweka kurang putus
ngandêlkên pusakaning rat
binapa-bapa ing gusti


katêmu pirang prakara
ratu èstri wignya gulêt lan dasih
pangrogoh pangrowang wuwus
sêdene wadya ingkang
sêca tuhu kakênan ing rèh tan ayu
tangèh katur ing narendra
sêdene kang lara ati


mangunêk-unêk ing praja
sri narendra mendah 

 kêlamun mèksi
ji kumbala ingkang mawur
rèh ratu binathara
kèrêm ujwala adi nuksmèng dewa gung
mangrêsêb mulyaning jagad
sumingkir ing rèh tan yêkti


kuwur tinawar ing praya
ingkang mijil kang lumrahing apatih
asring kathah nalar kungsul
glar arja têmah rusak
wus kawayang dudu traping bôngsa luhur
kèh wadya salah graita
tan têpung larasing gusti


mila sagung rèrèhannya
Menakjingga ènthèng sêtyaning gusti
ing kramaniti pan bingung
antêpe asangsaran
sosrah kesruh kuwuring tyas têmah nglulun
têmah bana balik sungsang
Menakjingga kang ginusti


malih mangsuli carita
Menakjingga Sang Hyang Pamênggêrsiwi
pinujya atêguh timbun
anging ta pinanjingan
kumaraning ing rasêksa raja diyu
wimbuh adarbe pusaka
wêsi kuning dhapur bindi


pinanjingan Sang Hyang Brama
pan pêrnyata nguni dhapur ingungsi
sing ajrihnya Sang Hyang Wisnu
ing sapta-sapta janma
nora kokih mangrurah krodha mapikut
kasor kèlês kabudayan
mawanti mangkrak katitih


nèng Saptatala kabêdhag
madyapada wanti-wanti kapilis
nèng triloka kosik kawus
ngariloka kabuncang
bandat dewa wiguh krodhanya tan pangguh
nèng suralaya kabêrbah
sêdene manungsa jisim



gora rèh kagiri kentas
mila mangke manjing ing wêsi kuning
pan luput wong têguh timbun
mila kang sêkti ywana
ponang bindi pênuh dènnya makan ratu
miwah prajurit wudhu prang
tanpa wilangan kapilis


wêwasi kèh pinêjahan
guntu-guntu manguyu makan bêsi
rèh mayangi tyas kalingkung
kalimput ing sukarda
tuwin Rêsi Pamênggêr tansah pitutur
ing atmaja Menakjingga
agèdhèg ora pêrduli


Hyang Pamênggêr kawlasarsa
pangucapnya sang tapa ngasih-asih
kang putra tansah rinangkul
sinungan erang-erang
têpa tladha ing kina kang para ratu
miwah kang para dipatya
kang sampun dados palupi


kang nistha madya utama
tur jinatèn sabda ingkang piningit
kênyataaning dewa gung
lan wahyuning narendra
rèhning balakuswala samya tinutur
sang wiku sarya ngrarêpa
dènnya pitutur ing siwi


Menakjingga tansah nyêntak
nyêntak pugal wuwusira mawêngis
sudarma tan kenging muwus
tansah sinêngap-sêngap
yèn ajaa sudarma yêkti pinukul
Hyang Pamênggêr nglênggêr mulat
tinundhung mantuk mring wukir


Hyang Pamênggêr sru sungkawa
langkung dening kapita èsmu tangis
byating wong adarbe sunu
têmahan murang krama
nêngèng wiyat umatur ing dewanipun


hèh juwata ingkang mulya
Menakjingga suta mami


sungana manah raharja
Hyang Nêrada asung swara dumêling
hèh Pamênggêr mitraningsun
sayêkti datan kêna
budi andhap lawan bêbudèn kang luhur
pinintakakên ing laya
wus ganjarannya pribadi


lamun ta Si Menakjingga
darbe sêdya mêminta Suksmana di
ing bêbudèn kang rahayu
sayêkti pinaringan
aja sira salah cipta ing dewa gung
Sang Hyang Pamênggêr karuna
gya mantuk dhatêng ing wukir


ing mangke Sang Menakjingga
silih nama ran Prabu Urubêsmi
siniwi kang para ratu
miwah kang para menak
dêmang rôngga dhaèng lan para tumênggung
mantri prajurit bêlabar
lir sêgara tanpa têpi


pêpatihira sang nata
Angkatbuta Kotbuta angajrihi
kalih samya suranipun
tur kalih sami sanak
kêmbar mendha Dumraksa Kampana diyu
têguh timbul widigdaya
sumewa karsaning gusti


datansah asewagora
para raja aglar munggèng ing kursi
Dewataka Rajèng Bandhung
Sumênêp Dewasraya
Sri Dewa Gung Walikrama Rajèng Wangsul
Sang Bathara Basutôntra
Mêkasan Madura Aji


Raja Dewa Baudhêndha
Dewa Jarumuka Sang Raja Bugis
Dewa Prêlanggi Sang Prabu
ing Kêling Maha Raja
Dewa Danurwenda ing Balega têpung


anênggih ing Pêkacangan
Menak Pêrmangsul Dipati


ing Wajak Menak Calunthang
Menak Cruring dipati ing Walèri
Pênatasingron Tumênggung
nênggih ing Pêjarakan
Menak Wilôntaka ing Gêmbong sumuyut
Menak Pasêng Pasuruan
Menak Panuntung ing Bangil


Radyan Menak Jayalena
Prabalingga malih sang adipati
ing Trênggalèk sampun nungkul
Dyan Arya Menak Sopal
para raja para menak pra tumênggung
anigan sapêtarangan
gilig rêrêmponing jurit


kantun dipati satunggal
ing Lumajang mogok madêg kang baris
Radèn Menak Koncar pangguh
nadyan têkêmanira
Menak Koncar apan ta sayêkti purun
jajahan nagri ing Daha
kathah nungkul pra dipati


kagyat Dipati Sindura
Bêlambangan ing mangke madêg aji
bawahira kathah têluk
rumôngsa lamun tiwas
ingabdèkkên dadi tanggulanging pupuh
sakêlangkung dukanira
tan sêdya mundur gumingsir


Durma
siniwaka sira dipati ing Daha
anèng ing pôncaniti
aglar kang punggawa
miwah kang pra sêntana
Patih Kêbogêdhah ngarsi
samya siyaga
sasikêping ajurit


sang dipati jaja bang lir balêdhosa
kêdah anglanggar jurit
dhatêng Bêlambangan
mangkat sami sakêdhap 


kêsaru wau kang prapti
Dyan Menak Koncar
sigra dènnya tur bêkti


Sang Dipati Sindura kagyat tumingal
tandya ngancaran aglis
Arya Menak Koncar
ri wusnya tata lênggah
gêpah Sang Sindura angling
lah paran arya
sira gêpah sun èksi


awotsêkar Radèn Arya Menak Koncar
amba atur udani
uwa mring paduka
ing mangke Menakjingga
samêkta atata baris
sarèrèhannya
saha raja sadasih


apan silih sampun anama narendra
ran Prabu Urubêsmi
sumêdya mangrêmpak
nagari Majalêngka
sadaya wus sami balik
sagung pra menak
ya ta sang adipati


sarêng myarsa aturira radèn arya
talingan lir sinêbit
panêbdanira kras
lidok Si Bêlambangan
dyan kinèn têngara jurit
Ki Kêbogêdhah
gêpah nungkêmi nangis


dhuh gustiku pukulun tuwan lèrèha
Dyan Menakjingga sêkti
bala yutan wêndran
kainan mapag ing prang
ngantosa para bupati
myang para menak
sêdhêng umangsah jurit


lawan malih pukulun dèrèng tur wikan
mring Maha Prabu Dèwi
sampun tuwan mangkat
prayogi tur uninga
kang lumampaha kariyin
sarta mêpêka
kewala ponang baris


sêdhêng pêpak 

 kang bupati para menak
nuntên sidhiyèng jurit
mênggah sang dipatya
tansah angusap jaja
kumêrkot kang waja gathik
sira dyan arya
umatur awotsari


kangjêng uwa lêrês ature pun bapa
apan yogi rumirih
lêrês tan wande prang
nanging ta amrih mênang
pintên dangune wong mati
yèn padukarsa
ungguling prang kang pinrih


sang dipati wus sarèh ing dukanira
karya nuwala aglis
ponang duta mêsat
miwah kang pajinêman
pan sampun sinêbar sami
paring uninga
dhatêng môncanagari


mêne gênti ing mangke kang kawarnaa
nênggih Sang Urubêsmi
sampun aputusan
pêpatih kang umêsat
saha kang sêrat katur mring
Sang Prabu Kênya
dhapur bun-êmbun enjing


sarta nungkak wong agung ing Bêlambangan
ciptanira ing galih
lamun ta kêtampan
laju angadêg pisan
jumênêng ing Maospait
lamun katulak
lajêng gêcak nagari


mila ingkang pramèswari para garwa
sagung myang para sêlir
binêkta sadaya
tuwin kang para raja
sami bêkta garwa gundhik
môngsa wurunga
anyakup Prabu Dèwi


kang sinêdya abaris anèng Lumajang
wus bodhol saha dasih
bala wêndran yutan
jurang mangalas-alas
kèdêk kèlês gunging dasih
atêmah ratan
samarga

angajrihi


rawak-rawuk prajurit ing Bêlambangan
angsal pêngaja gusti
samarga ngêrayah
aran wong Gologothang
Bajobarang ngowak-ngawik
wong Gathudara
Juranggathu mangiyip


Macanambal Carukdhênggung Surarayah
lawan wong Cukilmanik
Rujakpolo lawan
Surabêthot sumahat
asikêp ganthol cêmpuling
gêrènèng canggah
pêpênthung myang suligi


tangèh lamun kinôndha wong Bêlambangan
tan kawarna ing margi
wus prapta Lumajang
sarêng lan Menak Koncar
saking nagri Daha prapti
amapag ing prang
saking kitha mêdali


anging para garwa pra sêlir sadaya
wus dèn ilèkkên sami
rumaos tan bangkat
suwêng sajroning kitha
anak rabi sami ngili
janmane lanang
kêrig umagut jurit


wong Lumajang gêgamanira rong nambang
rong biting nitih wajik
samya gêgangsingan
ingaran Trunalanang
tu tate tinumbak milir
tinatah mêndat
kawan dasa kinanthi


mring dyan arya samarga samyambêg pêjah
sampun pêngayun jurit
rame long-linongan
mungsuh kêlawan rowang
bêrêg-binêrêg mapanggih
samya sudira
tan ana ngeman pati


baris wetan makêthi mayuta-yuta
dhasar mangrobi tandhing
mangilês mangidak
rok biring caruk pêdhang
kumrêpyak 

 pating carêngkling
swaraning surak
lir udan sinêmèni


tambur awor kêndhang gong munya sauran
bêgor kang bêndhe bèri
akuwêl dènnya prang
kèkèt jambak-jinambak
sawênèh agênti kêris
dugang-dinugang
rame banting-binanting


Menak Koncar wuru gêtih saya nêngah
sarwi sikêp jêmparing
ngamuk nèng turôngga
têguh sakudanira
pun jatha suranya wijil
ulêsnya krêsna
sukunya panggung putih


galak naut ing mêngsah pagas matatas
radyan numbak manitir
lawung lir kitiran
singa kêtrajang bubar
sinosog ganjur tan osik
sira dyan arya
singa sinêrang mati


wus caruk wor tanbuh mungsuh lawan rowang
wong Lumajang kèh mati
sasisaning pêjah
lumayu asangsaran
dyan arya ngamuk mangukih
lan Trunalanang
tan pasah dening biring


saya sayah dyan arya dènira aprang
saksana angunduri
sarya pinetaran
wadyane Trunalanang
siji nora nana gingsir
mung kudanira
akathah ingkang mati


wus ingungsir rahadyan saparanira
lumêbèng ing wanadri
langkung kêsayahan
mundur ngurugan bathang
marga ingkang sami ngungsir
pan wus katilap
ngalor lampahing baris


mring Lumajang sapraptanira ngêrayah 


gègère kang kulalit
Prabu Urubêsma
ngêbruki ing jro kutha
para nata magêrsari
abêbarisan
lir samodragni ngalih


wadyanira ambêlabar kering kanan
sarya ngobong-obongi
gantya kang kocapa
Kotbuta Angkatbuta
raina wêngi lumaris
untap-untapan
duta Sindura mijil


Mijil
kawarnaa kang miyos tinangkil
prabu ruming sinom
mênggêp munggèng ing sitihinggile
kasongan witana di rinukmi
pinrak dhampar gadhing
rinênggèng mas murub


sarya ingayap pingitan cèthi
munggèng ing kêkobong
Rêtna Rarasati nèng ngarsane
Citrasmara miwah Citrawati
Widasmara tuwin
Widawati ngayun


Sêpêtmadu Ni Wilaja tuwin
gya lumêksana lon
animbali Ki Patih Lugêndèr
praptèng ngarsa ngandika sang dèwi
paran kang pawarti
bapa milanipun


Menakjingga sawarsa tan nangkil
bapa kang suwados
awotsêkar Ki Patih Lugêndèr
sing kawula amirêng pawarti
kêdah madêg aji
gêmpur Majalangu


tan rumaos gusti lamun abdi
angrêbat kêraton
anging dèrèng miyarsa yêktine
wong dagang layar gusti sampun waradin
pawartosnya sami
Menakjingga purun


Prabu Rara duk miyarsa 

 turing
bramatya winaon
sasinome goyang pilênggahe
jajanya brit anglir mulad gêni
sinamun ing manis
pangandikanya rum


sun watara yayi Rarasati
yèn èstu kang wartos
Menakjingga apan darma bae
baya wus karsane Suksmana di
kang marna ing dasih
pakêrti tumuwuh


wus pinêsthi ing jangji tan gingsir
karsaning Suksmanon
Dèwi Rarasati pan ature
lêrês andrês kang ponang pawarti
nging kawula gusti
ing wartos tan tumut


dene rama Sindura Dipati
tan wontên tur anon
nadyan yêkti amalik tingale
Menakjingga pêksa ngrata bumi
kados tan nêdhasi
mring wong Majalangu


Prabu Rara mèsêm winor liring
yayi môngsa borong
kang amarna isining rat kabèh
nêmbah matur ki rêkyana patih
yèn marêngi gusti
kramaa pukulun


para nata satriya bupati
dasih tuwan kang wong
pra prawira ing Majalêngkane
paran kinarsan paduka gusti
dados jatukrami
pamintaning ulun


mèsêm ngandika Sang Prabu Dèwi
iya bapa ingong
iya ganpang yèn uwis mangsane
pirabara ana sun karsani
wong sa-Majapait
miwah para ratu


nanging saiki dahat tan apti
maksih rêmên among
ing sarira ya

lêlamban bae
êndi ana wong lumuh akrami
besuk ana ugi
bapa karsaningsun


lagya eca imbal wêcana ris
kêsaru praptèng wong
kajinêman ing nagri Dahane
mundhi sêrat wus tinampan aglis
mring Arya Sêsimping
prapta sitiluhur


wus tinampan mring rêkyana patih
katur prabu sinom
kang nuwala sinuksmèng driyane
sahing bêkti Sindura Dipati
katur maha dèwi
kasihan dewa gung


gusti pun dasih tur pati urip
ing paduka katong
lir wong tambêt akagèt wiyose
Menakjingga ing mangke ambalik
wus umadêg baris
tur jumênêng ratu


para nata satriya bupati
pra menak gunging wong
beluk dhatêng Menakjingga kabèh
ulun mangke wus atata baris
amung angantosi
ing karsa pukulun


anggèn kula angêlanggar maring
Bêlambangan Katong
titi ingkang nuwala têmbunge
gya sinungkên Dèwi Rarasati
kêsaru gègèring
ing jawi gumuruh


sapraptane ponang duta patih
Bêlambangan kang wong
pun Kotbuta Katbuta praptane
pan sagêlar sêpapan ngajrihi
jêjaranan sami
dhomas kathahipun


nora nana wong dharat satunggil
gêrgut solahnya wong
dhêdhêg anèng pangurakan andhèr


gêpah Si Radyan Seta Kumitir
minggah mring sitinggil
sanèskara katur


ponang duta kinèn animbali
praptèng ngarsa katong
apan sarwi bêkta nuwalane
nging tan suka tinampan ing patih
Dyan Seta Kumitir
kalih ngingêr dhuwung


samya dhêsêk dènira alinggih
kalih mring dutèng wong
Layang Seta mêrdapa lênggahe
asta kiwa ngusap-usap rawis
kang têngên mipit kris
akras dènnya muwus


hèh Kotbuta apa bosên urip
apa kudu nglamong
nora suka kang sêrat tinampèn
amangsuli Kotbuta saryandik
ulun tan tinuding
mring ramanta iku


dinuta mring sang narendra putri
surak kinèn nyaos-
akên sarya tinampèna dhewe
anênggih mring Sang Aprabu Dèwi
orêg kang jajari
majêng baris têpung


lir ingunggar Dyan Layang Kumitir
myarsa grêgêting wong
pun Kotbuta cinandhak baune
Prabu Rara mèsêm jroning galih
langsenya kawingkis
gumêbyar kadulu


pun Kotbuta dinuking tingal mring
prabu ruming sinom
sagêbyaran gumêtêr anggane
manah anglês karingêtnya mijil
lir kêrtas winanting
sêmunya anjêtung


mukanira lir konjêm ing siti
pan sarya dhêrodhog
kang nuwala gya ingaturake
mring kya patih gya mangarsa aglis 


Rêtna Rarasati
nampèni sastra wus


ya ta ngandika arum amanis
maha prabu sinom
yayi dèwi wacanên dèn age
layanging wong ingkang pêksa luwih
Dèwi Rarasati
manuksmèng sastra wus


nora paja kawêntar ing lathi
ya ta kang wiraos
wusing sêmbah ing mangke dyah anggèr
Menakjingga wus umadêg aji
Prabu Urubêsmi
bumintara kasub


amarentah samining narpati
wudhu ing palugon
sarba paran yèn parêng nah anggèr
Urubêsmi suwitèng jinêmrik
owêl lami-lami
lêlamban sang ing rum


mêmundhuta sajong sapêdhati
kawula sumaos
pèni-pèni rajapèni anggèr
guru bakal myang kang guru dadi
paran kang dadyèksi
dasihe sumugun


tan suminggah sakpamundhut gusti
Sri Bêsma atanggon
sarta pantês akathah wignyane
toging prana kenging dipun tagih
kawula wong sêkti
wudhu ing apupuh


yèn paduka tan arsa ing mami
Urubêsmi abot
datan wande anglanggar jurite
dados karang abang Maospait
tur tan wurung panggih
sri nata kacakup


Sinom
Rêtna Dèwi Rarasatya
sawusnya amaos tulis
waspandrês tumibèng jaja
kang sêrat sinêbit-sêbit
dyah matur awotsari 


suraos tan yogi kunjuk
dhapur sawênang-wênang
anglamar paduka gusti
Prabu Kênya umèsêm sajroning nala


nora talah Menakjingga
bisa têmên anglakoni
dadi wayange juwata
wusana Sang Prabu Dèwi
ngandika mring kya patih
kinèn magêlaran gupuh
sang dyah têdhak ing dhampar
sarwi riyak tibèng wuri
Prabu Rara wus kundur ing dhatulaya


kyana patih magêlaran
prayitna sagunging nangkil
sira Katbuta Kotbuta
wus ajêng-ajêngan linggih
tandya pawongan mijil
Wilaja lan Sêpêtmadu
matêdhakkên nuwala
mawi ulês tluki kuning
dhatêng Tubin tuwin wêwangsul mring Daha


myang sasêbitan nuwala
ya ta wus tinampan sami
wangsul Ni Sêpêt Wilaja
Dyan Layang Seta Kumitir
sêbitan nuwala glis
kinêpêl binanting mawur
anèng ngarsaning duta
riyak sarwi ngusap rawis
Dyan Kumitir nêpsu tan kêna ingampah


mring Ki Rôngga Minangsraya
miwah mring Menak Giyanti
Kumitir pêksa anacak
mring duta Kotbuta Patih
datan kawrat ing kapti
mulat ingkang pêksa digung
risang duta sudira
apasang dènira linggih
pêksa nêsêg rakite wong Majalêngka


grêgêt-grêgêt Angkatbuta
lir ditya anaut janmi
orêg wong ing Bêlambangan
sêdya arêrêmpon jurit 


ya ta Sang Adipati
Lugêndèr alon amuwus
duta sira muliha
sang nata datan mangsuli
umatura sasmita ajuring sastra


Katbuta Kotbuta mêsat
asêndhu dènnya lumaris
kôncanira anyêrampat
kya patih dènira linggih
sawadyanira sami
asugal sasolahipun
angajak dadining prang
ing alun-alun wus mijil
sigra budhal dêdamêling Bêlambangan


wong lunga tus jêjaranan
samarga ngobong-obongi
pasar kamargan rinayah
padhusunan marga tapis
ingkang kawarna malih
duta nagri Daha sampun
sinung wêwangsul mêsat
nuwala kang dhatêng Tubin
Arya Simping ingkang bêkta gêgancangan


kocapa Dyan Menak Koncar
kang têtruka nèng wanadri
ing sagarwa sêlirira
sagung wong kang sami ngili
ngumpul dados satunggil
wus rinakit bitingipun
wus tigang dalu dènnya
anèng têngahing wanadri
cinarita rahadyan dalu lumampah


rongpuluh wong Trunalanang
kang kinèn atêngga biting
sêpalih tumut rahadyan
mring Lumajang nyidra pati
nuju Sang Urubêsmi
mêntas abubaran nayub
ya ta kêpati nendra
Menak Konjar anglêbêti
kalih ingkang binêkta wong Trunalanang


dene ingkang kathah-kathah
wus pininta-pinta

kardi
nyiluman ing prênah samar
pêngamuknya kinèn nganti
maring rahadyan mantri
yèn wus karuan kêpangguh
anigas Menakjingga
amêsthi suwarèng dasih
Trunalanang rongpuluh kinèn tumandang


dyan mantri amping-ampingan
wus dèn ngon Sang Urubêsmi
angaglah dènira nendra
ambathang nèng kasur sari
wus awas radyan mantri
wadyane kalih kinantun
Menak Koncar nêrajang
Urubêsmi dèn kakahi
sinudukan eca angorok kewala


mukane cinacah-cacah
tan pasah datan ngulisik
netrane ingurêk-urêkan
gumilir tan mawi osik
sêmana amarêngi
Sang Prabu Bêsmi anglindur
radyan arya lumumpat
ngêjlogi pawongan guling
samya opyak gumêrah sajroning pura


gègèrira awurahan
sanggrahan kalêbon maling
obor lir pendah raina
radyan saparane kèksi
wong Bajobarang aglis
wong Gologothang mangêbyuk
Dyan Arya Menak Koncar
pêngamuke karo kêris
singa ingkang katêrajang anggêlasah


singa maju-maju pêjah
kang lumayu nandhang kanin
sadaya wong Trunalanang
ngamuk angulari gusti
rinampog datan osik
linamêng pinêdhang milur
singa kêtrajang pêjah
pêngamuke lawan kêris
saya kathah sumahap wong Bêlambangan 




Radèn Arya Menak Koncar
mêlayu sarwi nyuduki
sawadyanya Trunalanang
lumayu amiyak biring
ya ta radèn kasupit
milar mring bata sumiyut
lajêng atêruntunan
wus anjog prapta ing siti
sawadyane ana ingkang mêdal lawang


wênèh nusup margi toya
warna-warna ngêrbut urip
wênèh mancik mancal rewang
gênti-gênti anulungi
wus sami prapta jawi
nganti ingantèn wus kumpul
dyan arya mêgap-mêgap
sêsiring ngebat-ebati
kaupama damare tan kêna pêjah


wadyanira Trunalanang
akathah lajêng gulinting
sawênèh amêgap-mêgap
watukira turut margi
wênèh sêngara sami
tobate akambon apyun
bukan makanan orang
trayoli uwong madati
radyan arya sawadya mantuk mring wana


pan sarwi agiyak-giyak
amarna tingkahing nguni
si binatang Menak Alas
sakêrmin sakêrbin anjing
sun suduk tan ngulisik
si dondros si asu buntung
kranjingan setan kawak
si luwak anggêgilani
sun têtêdha oliha tandhing prawira


anglèlèh Dyan Menak Koncar
andheprok pinggir wanadri
lan wadyane Trunalanang
ngaringakên napas sami
ana wadyanya siji
duk kala pêmangkatipun
apyune

dèrèng ngantya
inguntal sêlak lumaris
jrih sumaya apyun binuntêl kewala


rong pès sêtali bobotnya
kang sêtali wus ginigit
kang sapès kinarya jimat
nèng ikêt tunggil sêmail
sadaya opyak sami
ting salênthing mambu apyun
kang bêkta tinakonan
tan ngaku mêksa dèn udi
wong satunggil dèn gujêg maring wong kathah


wus kêpanggih kang pes-pesan
nèng ikêt binuntêl brêndhil
tandya ingêdum wong kathah
ingkang gadhah bêrbês mili
dyan arya gumya angling
yèn sun prapta kuwon ingsun
sun lironi bot sreyal
sakiki aja ngrêdatin
sambung umur iku otot tunggu nyawa


warnanên ing pêsanggrahan
maksih gumuruh swara tri
gègèr wong sapêmbarisan
Prabu Bêsmi tan ngulisik
ya ta kawarna enjing
kajinêman Daha rawuh
Adipati Sindura
sineba busana jurit
sakarine pra menak myang pra dipatya


wus kumpul apradandanan
duta prapta awotsari
ing purwa madya wêsana
saaturira wus titis
sarta ngaturkên tulis
wêwangsul ing Majalangu
cinandhak kang nuwala
binuka sinuksmèng galih
sasampune paman ing pangèstuningwang


rèh paman atur wuninga
yèn Si Menakjingga balik 


paman nuwun ing parintah
dènnya arsa magut jurit
langkung tarima mami
nanging datan sagêd ingsun
paman asung parintah
wuruk-wuruk kang nglakoni
lamun ajrih paran gèn sun murunêna


lamun purun sun tan wignya
amapak suraning janmi
dene ta Si Menakjingga
ing mangke sampun dhatêngi
pênglamarnya ing mami
yèn sun lênggana ginêmpur
kinarya karang abang
paman nêgri Majapait
datan wande Menakjingga nglanggar ing prang


wangsul manira têtanya
anggêpe paman ing mami
ing mangke kaanan ana
manira arsa udani
titi têmbunging tulis
sang dipati mijil kang luh
sarya nungkêmi sastra
wusana sang adipati
ciptanira umangkat yuda kênaka


Pangkur
kapiting tyas sang dipatya
lèrèhannya akathah ingkang balik
pra menak para tumênggung
ing Gêmbong Pasuruan
ing Trênggalèk ing Bangil pan wus anungkul
saklangkung dènira merang
lawan ingkang kaping kalih


cinandhak kurang graita
awusana cinacad wêdi mati
sami sakêdhap wus daut
budhal sakancanira
para menak dipati para tumênggung
kêrigan wadya ing Daha
kadi ta sela blêkithi


yangyang wêrdu ôngga sasra
têngara ngrik awor ngriking turanggi
gumêntar kang galaganjur
cucukira ing lampah


Giwangkara ing Malang ika tumênggung
sumambung Dipati Ngrawa
Dyan Arya Surônggapati


Kalangbrèt Ki Nilasraya
Angun-angun ing Wajak Watuurip
ing Panaraga sumambung
kalih bupatinira
Endrajala lawan Menak Côndrakètu
ya ta wong agung ing Daha
anitih swandana èsthi


sinongsongan sutra jênar
kawan nambang prajurit wani mati
sèwu gêgangsinganipun
aran wong saradula
winêkasan wong Surabaya sumambung
dêmang bèi para menak
rèrèhannya sang dipati


sinawang saking môndrawa
abra murub anglir wukir kabêsmi
wênèh lir mêndhung lêlaku
anglir sêkar sêtaman
winatara salêksa pan rêbut punjul
untape kang balakuswa
lir sagara tanpa têpi


pamugarining alaga
Sang Dipati Sindura gêng ngajrihi
dhasar pamulu ngron-ron puh
wuwuh jaja lir ngobar
yèn sinawang lir Duryadana mapupuh
netrandik lir surya kêmbar
ngagêm limpungnya cinangking


agêmnya bindi nèng ngarsa
gotong wolu tur wêsi pulasani
sinêrasah abra murup
mênur manik dumilah
sarya ngagêm turôngga anèng ing ngayun
aran pun Jatha payudan
ulêsira mangsi warih


kalih agêmnya ingaran
pun subrastha nate ingagêm jurit
anglarug ing tindakipun 


nèng marga gêgancangan
mêne gantya ingkang kinôndha ing wuwus
Ki Rônggalawe ing Tuban
kang lagya miyos tinangkil


mênggêp anèng Sokasana
pêpak sagung para arya pra mantri
dipati para tumênggung
rôngga myang para menak
kêndhuruan êmpu mêlandang bêbuyut
pêcattôndha minangsraya
supênuh mantri ing Tubin


pasisir môncanagara
samya pêpak sadaya anèng Tubin
Menak Binarong Tumênggung
Dipati Garobogan
Menak Gôndamêstaka Dipati Warung
ing Dêmak Sliringan Menak
ing Pathi Menak Widuri


ing Lasêm Menak Pêrmuja
ing Bêlora Ki Menak Sônggalangit
Purbarana ing Sêdayu
Tohpati ing Lamongan
ing Garêsik Sawunggaling Ki Tumênggung
Jipang Menak Kêrtagnyana
aglar sagung munggèng ngarsi


saha bala sakoswala
amiranti sasikêping ajurit
Rônggalawe mirêng sampun
ing mangke Bêlambangan
wus saèstu Menakjingga pêsthi purun
sêkait lan para raja
gilig lan para dipati


mangrurah surèng prang padha
arêbut rok lawan ing Maospait
mila pinêpak sêdarum
pasisir môncapraja
eca lagya agunêm lan patihipun
Dyan Arya Jayakusuma
kêsaru dutendra prapti



Dyan Arya Sêsimping sarya
mundhi sastra miyak sagung kang nangkil
Dipati Tuban agupuh
têdhak saking kursinya
kalih gêpah Sang Arya Simping amuwus
Ki Rôngga tampi timbalan
kang pangèstu Prabu Dèwi


dhumawuh ing jêngandika
lawan malih gusti paring sastra di
gêpah tampi matur nuwun
ri wusnya tata lênggah
gya binuka nuwala udayèng têmbung
paman pangèstu manira
dhatênga paman dipati


sampuning kadya punika
wiyosipun ulun asung udani
Menakjingga madêg ratu
saha nglamar maringwang
yèn tan purun ing Majapait ginêmpur
kawula sumôngga paman
pasrah nagri Maospait


sintên mapagêna ing prang
ingkang yogya namung paman dipati
sun darma jumênêng ratu
paman ingkang kawogan
mugêring rat rêrêntênging praja ayu
manira sumôngga paman
wus titi têmbunging tulis


bramatya Dipati Tuban
wadana brit sumyak lir wora-wari
jaja bang manglatu-latu
kadya blêdhos winulat
cingak sagung pra menak para tumênggung
goyang simping lênggahira
pan sarwi angusap rawis


sinamun saya kawêntar
sasêmutên salira mêtu gêtih
sêrat ingidêrkên sampun
gantya manuksmèng driya
warna-warna pra menak para tumênggung
sawênèh mijil 

 kang waspa
sawênèh kang waja gathik


nging tan kawêntar ing sabda
ting karêkuh samya angajap jurit
sigra lêluwaran sampun
sarya ubaya mangkat
Radèn Jayapuspita swarèng wadya gung
prajurit wong dulangmangap
kêlawan wong judhipati


kêlawan uwong tram-traman
Sarawisa sêdhiya ing ajurit
Ki Rônggalawe wun kundur
tansah kêkanthèn asta
lan Dyan Arya Sêsimping aruntung-runtung
bisik-binisik sru mangsah
adu sêmu padha lungit


gya pinarak ing pêndhapa
sang dipati lawan Arya Sêsimping
ing purwa wusananipun
dinangu mring dyan arya
amangsuli sasanèskaranya rampung
manggut Rônggalawe Tuban
tan mawi mangsuli angling


wus mijil ingkang tadhahan
kampuh binggêl botor lan ali-ali
paningsêt cêlana sampun
tinampan mring dyan arya
tandya ngunjuk dhahar dhêdhaharan sampun
kêmbul saambêng kalihnya
kang ngladosi para sêlir


miwah kang para bêdhaya
lagi ana surya bisikan minging
kang gêndhing slukat binarung
rêbab suling mangraras
sang dipati dènira dhahar anginum
sabên-sabên katamuan
wong agung miwah bupati


mangkana yèn anyugata
mila ingkang wadya sami wêdyasih
rèrèhannya kang pra ratu
sêdene pra dipatya
para menak 

 ambêk marma among tuwuh
miwah tamuan pandhita
adamêl gunêm sêmèdi


sawusira bojakrama
Dyan Sêsimping sinung wangsulan gya mit
mêsat saha bala daut
lampahe gêgancangan
aprayitna dyan arya sabalanipun
kunêng malih kawarnaa
sang adipati ing Tubin


nimbali sêntananira
kasalira pamomongnya dyan kalih
kang wasta Ki Dêmang Gathul
sêpuh cucud ing sabda
praptèng ngarsa kang putra kinèn anungkul
dhatêng wana pênggrogolan
dhasar têtumpon wus lami


Dêmang Gathul sigra mêsat
radyan kalih ngaturan mring wanadri
mangkat lan panakawan wus
asikêp towok kantar
panah pasêr suligi sawadyanipun
dhasar samya warnanira
dyan kalih nêdhêng birai


cangkrama sangsam andaka
kêbo danu siniwo ing turanggi
wulange kang rama rampung
radyan wus linampahan
wasis olah turôngga anandêr mamprung
onclang magêbang manumbak
supiting wêweka ngênting


tuwin yèn asikêp pêdhang
myang sanjata tuhu yèn angêntèni
sêdene ing dharatipun
rikat trampil trêngginas
tau ijèn lan banthèng minungsuh dhuwung
lumpatira kadi kilat
yèn ngancap angrêspatèni


manuduk sarwi amilar
mila langkung rênanira

ing galih
panggulanging rama rampung
lesan sabarang lesan
main pêdhang atanapi main ganjur
wus laju mring panggrogolan
mêgatruh kang anèng wuri


Mêgatruh
wus sadintên sêdalu dènnya ngimur kung
sira dipati ing Tubin
mriyêmbada para arum
agantya sinawung ing sih
tuhu baut asmarèng ngron


anging garwa pêpunjêring tyas kang kantun
dènnya andhatêngi ing sih
ing mangke sang dyah ingimur
Rêtna Dèwi Banowati
gêpah sinambut jinêm ngron


lah kantuna gusti mêmanising arum
pun kakang aminta jurit
mêminta sihe mas ingsun
mapag wong sura sinêkti
widigdyèng rat ing palugon


tan tumama ing braja tapaking palu
gurinda sisane kikir
sèwu tan loro kang purun
mring Menakjingga ta yayi
mung ingsun puruh silih rok


yèn ta angsal pangèstunira sang ing rum
sarta tampi sihing gusti
têlênging pinujyèng kayun
ywa tansah kèndêl wong kuning
baya pun kakang rinêngon


yayi apa suwadine duka mring sun
pun kakang atadhah runtik
suka sinêrênga lulut
kinunjara ing jinêmrik
mangèstupada sumaos


nadyan akèh yayi ingkang para arum
tanapi kang para sêlir
nora paja-paja ingsun
sadrahing

angin ngèmpêri
andika guruning sinom


Wilutama ing swarga rêbutan pasmun
tandhing aruming mêmanis
yayi tan môntra mèmpêr kung
sagunging kang widadari
pantês anyèthi sang sinom


mung andika gusti kang asih ing kakung
kang ngratoni ing wêwangi
musthikane asmarèng rum
pun adipati ing Tubin
pan sinihan ing Suksmanon


pinaringan garwa tatungguling patut
sasotyane luwês manis
kumarane widasantun
pinuji ing Hyang Pramèsthi
nitis andika mas ingong


ciptaningsun yayi mung andika masku
angabdi-ngabdi sayêkti
tan ngraos garwa riningsun
ing ariloka mas gusti
pun kakang malawija ngron


lamun cidra têngêrana ing saumur
ing ariloka wak mami
tagihên ngarsa dewa gung
yayi yèn ginalih lamis
pun kakang tumamèng pangkon


pangèstulun ing gêsang pan namung catur
kang dhingin Hyang Suksmana di
kapindho dyah ratu ayu
kaping tri dika wong kuning
baku titising krahayon


ciptaningsun ingkang amrih ayu-ayu
ingkang mupangati bumi
puniku jangkêpnya catur
ewamêngkono ta gusti
pêpêd-pêpêding ciptèngong


kang gumarit mung andika ing sir suwung
suwunge yayi nglimputi
kaana wujuding arum
kang momor 

 sajroning mèdi
mung dika sang murtiningron


sang dyah dangu ingimur anèng tilamrum
pinangkya ing kasur sari
sêmang driya kapirangu
kawlasên sabdaning laki
nambang liring turira nor


adhuh gusti sang dipati nuwun sampun
kapundhi sihing akrami
wrating tyas tinilar pupuh
ulun datan sagêd kari
mênang tiwasing palugon


ulun tumut yèn layon tunggil cêpurung
yèn unggul kula ngladosi
mawongan madyaning pupuh
suka sang kakung namur sih
angrês binarung sabda lon


nora kaya mas anggèr kang gêtir juruh
kasuwun kapundhi-pundhi
kasuksmana wêrdayèng kung
wong ayu trêsna ing laki
kêdyarsa milwèng palugon


yêkti rikuh sèdhèng pamêlênging pupuh
môngsa kobêra ngladèni
anggèr mring andika masku
baya durung babak busik
wadya gung sun têkèng layon


salabêting pangèstu pujwa môntra nrus
sun tan etang baya pati
katongton manising pasmun
èsême gumarit ati
kepyan ingêring palugon


dèn pêrcaya yayi gèn ingsun prang pupuh
yèn rinusak jawata di
nora pilih marganipun
datan kêna dèn palangi
andhap tiwasing palugon


wus pinêsthi jangjine tan kêna wurung
yèn rinêksa Suksmana di
sapa

bisa ngrusak mring sun
yèn kinarya unggul jurit
sapa klar mungsuh lan ingong


balik yayi lindhungna marang Hyang Agung
sapangrèh darma nglampahi
myang andhap ungguling pupuh
dudu pakaryaning janmi
atas karsaning Suksmanon


sang dipati ngrakêti jwala pangungrum
ngladosi gantyaning ari
aluwês sasolahnya lus
ngêsêp-êsêp pasang liring
lir bêrmara manguswèng ron


nyênyêt manis sang kakung ingkang pitêmbung
mangranu padaning ari
nah anggèr jimating ulun
musthikaning adi luwih
mung dika gusti sun among


wusanane yèn dika kang ngakèn wurung
pun kakang tan èstu jurit
prandene para tumênggung
pra menak para dipati
pêpak tir jalanidi rob


lawan bênêr pamintanira mas ingsun
ala kinèn wurung jurit
nanging wus karsaning ratu
ewamêngkono mas yayi
wuruk-wuruk karsaningong


Prabu Rara pantês andhahar rèh ingsun
sênadyan wurunga jurit
pun kakang sayêkti sanggup
pirangbara têmbe yayi
nêmtokakên prang madu ngron


Dhandhanggula
sang dyah nyiwêl aturnya mikat sih
gêgawokan lamun darbe sabda
tur iku lêlamis bae
mendah suraking mungsuh
yèn ta lamun Wong Agung Tubin
yèn tan miyos kêlagan


ngèsêman dewa gung
prajurit anjayèng rana
mung cacade tan asih adarbe cèthi
nora nimbangi trêsna


sun têtêdha ing siyang myang ratri
sun bêbuntar ing padoning kunca
aja pisah lan dhèwèke
nanging tan pinilaur
winêstanan ngribêdi jurit
sang kakung rêsêp mulat
mèsêm manguswèng glung
kang guywa binarung sabda
nahing anggèr kang nora-nora ginalih
mendah yèn mêngkonoa


nora liwat gusti wong akuning
ginaliha utamane yuda
lir wong sêmèdi ciptane
iku pamêndêng anrus
pêndadaran Suksmana luwih
tan kêna maro tingal
dhompo wawasipun
sêdene yèn têkèng ajal
kurang budi keron utamaning pati
cinêla Suksmanôngsa


bênèh lawan pati kang patitis
trusing tingal têkèng kawisesan
anggulang gung kaswargane
mas mirah ariningsun
dipun pasrah kang murbèng urip
sagêlar isining rat
tan liyan wong ayu
amung sih dika kusuma
sun karyane anggèr sanguning ajurit
minôngka tumbaling prang


manguswèng dyah ngêsês nambang liring
nganoragèng lumèngsèr sing pangkyan
winor ing èsêm dêlinge
bok sampun sang binagus
mriyêmbada marang ing cèthi
apa tan bosên mana
wong wus padha sêpuh 


bok têpung sanak kewala
nora isin putrane têtiga sami
tur padha wus diwasa


sang dipati sabdanira manis
nahing anggèr duk pêngrasanira
abènèh lawan yêktine
Sêkati putraningsun
kakangira pantêse ngadhi
mas mirah lawan sira
pinêsthi dewa gung
gêsang dèn tumêkèng lena
ngariloka dèn tulus wong loro rêsmi
sêngsêm andon asmara


yèn sun dulu maring sira gusti
kaya duk anyar durung sawarsa
lami sayimbuh lêngêse
duk putra siji wuwuh
mêmanise saya nusuli
pêputra kalih wêwah
ingungsi sumyar rum
pêputra tiga mas mirah
kumarane luwês mêsês amilêt sih
ngumpul mring Banotya


srining buwana myang srining manis
pasrangkara myang srining sêsêkar
ngumpul marang dika kabèh
srining kang swarga pitu
srining widadari wus ngênting
ngumpul ing Banowatya
gusti mirah ingsun
midêr ing rat tanpa sama
sumrah rumnya gandhange angrêspatèni
ngêbêki nagri Tuban


kêmanisên Rêtna Banowati
sinugun-sugun pinujyèng tilam
lênglêng ngênglêng ing driyane
lir sarah munggèng ranu
wus rumojo karsaning laki
wimbuh ing kadrêsanan
kagunturan madu
winayang susila brôngta
amartani ing rèh kasmalaning rêsmi
maharsèng 

 tama sabda


pan kacatur kang anèng jinêmrik
wus dumugi gènnya pulanglaras
enjing gumêntar swarane
têngara mung gumuruh
kang kêndhang gong tambur myang bèri
salomprèt munya ngraras
têtêgnya lir kêtug
sumahab kang pra bupatya
balakuswa pra menak rôngga ngabèi
aglar munggèng paseban


sajuru-juru sagunging dasih
aneka-neka dinulu sinang
satunggul kumlap layune
lir obar-abir kuwung
kang kêkôndha bandera asri
pênuh wadya ing Tuban
aglar ngalun-alun
Dyan Arya Jayapuspita
minta-minta mêmatah lakuning baris
ya ta sang adipatya


wus angrasuk kêpraboning jurit
sang dipati pinarak pêndhapa
kinubêng para garwane
Sang Banowati ayu
lir mintuna kêlawan mimi
dahat tan kêna bênggang
sang dipati bagus
angêlipur paribrôngta
rêbut manis pra garwa kang para sêlir
sinambrama ing sabda


putranira pan Sang Dyah Sêkati
tansah rinangkul dhatêng kang rama
winangwang-wangwang citrane
lir sunggingan winangun
kraos ing tyas Dipati Tubin
apan kadi sinêndhal
kang putra ingimur
dhasar gungan ing la-êla
ya ta garwa kang putra myang para sêlir
ri wusnya nuksmèng pada


alon mangkat risang adipati
ginarêbêg para garwanira 


putra ambondhèt sondhère
kêkanthèn asta mungguh
lan kang garwa Sang Banowati
kandhêg nèng paregolan
Ki Rôngga nabda rum
lah kantuna mirah ingwang
nahing anggèr pun kakang umangkat jurit
sun minta jampi brôngta


sang dyah mucang mulung saking lathi
tinarimèng waja sang dipatya
mangrês mangrangkul garwane
kadya pêksi atarung
dangu dènnya amêgat ing sih
pan sami èsmu waspa
sadaya para rum
ya ta ingkang kawarnaa
sang dipati wus pinarak pôncaniti
aglar ingkang sumewa


menak rôngga myang para dipati
kinèn mangkat saha bala budhal
kang gêndhing tinêmbang rame
kolontaka jumêgur
kadya gêrah swaraning janmi
lir sulung mêdal enjang
èbêg wor supênuh
tan kaliru prênahira
wijah-wijah asêlur agolong pipit
makupu-kupu atap


pasrang gurnitaning kêkuswa sri
panjrah bajra prakatha lir gêrah
sumahab patya wèsthine
ywasrining mawa gyut
pirang-pirang winulat kadi
têtaru ing udaya
kang mangsaning catur
kang dadya cucuking lampah
Kêrtagnyana ing Jipang sumambung wuri
Tohpati ing Lamongan


Sawunggaling Garêsik nambungi
gya sumundhul Arya Purbarana
Sêdayu ya ta wurine
Sônggalangit Tumênggung
ing Balora 

 ingkang nambungi
Nglasêm Menak Pêrmuja
sumundhul ing pungkur
Menak Sliringan ing Dêmak
sinambungan Menak Widuri ing Pathi
tandya wadya ing Tuban


sarawisa araning prajurit
sèwu sikêp biring lawan tinggar
sinambungan ing wurine
dulangmangap pôncatus
sikêp kêrbin ingkang sêpalih
sêparo dhadhap kantar
towok ondhe tulup
sinambungan wong tram-traman
satus samya wisesa sikêp jêmparing
jamang mas kinartipa


wuri pisan ingkang anambungi
kawan dasa prajurit kang aran
judhipati andêl tos-tos
dharat asikêp ganjur
gagah-gagah prakoswèng jurit
brêngos godhèg plawangan
tur samya gung luhur
rampèk polèng kuluk capang
abêbadhong kotang jro baludru langking
tau tinatah mêndat


pinetaran gèbèg nora osik
tautate akêramas obat
angrêmpak ganjur lungide
wurinira sumambung
upacara samarga asri
lante gêndhaga bawat
kuluk lawan kacu
tênapi gêndir lantaran
tandya tindakira sang adipati
amungkur durmèng rarsa


ajar-ajar manguyu mênuhi
èbêg supênuh ing Majalêngka
mèstuti sang madêg rajèng
apan wus lumêstantun
lir Sang Maha Brawijaya di
ngrênggani Majalêngka
kasub ing rat suyud
maha Sang Prabu Wanodya
wus kalilan ing Sang Hyang Maha Dewadi
jinurung Suksmanôngsa

Hyang Jaya Samba Kanekarêsi
pra jawata umung mèstudeya
widadari tumrun kabèh
kala umadêgipun
Prabu Kênya ing Maospait
silih nama Ratu Mas
Dyah Kancanawungu
rênta di sêsotyaningrat
dhasar ayu kinamulèn widadari
lir sarine purnama

mangendralaya dahat tan olih
ingkang mèmpêr sang sêsotyaningrat
tuhu kumaraning sinom
Prabu Kênya sang ing rum
datan kêna rinênggèng Kawi
mêmanon ing buwana
mangkana winuwus
Kyana Patih Maudara
sakêlangkung kaprêm ing puja sêmadi
kocap angraga suksma

lumuh angolah ing kramaniti
datan pêgat bêntur kasutapan
angêdohi praja rame
kajuwatan rinasuk
pan ing mangke sampun gumingsir
pilênggah kêpatihan
ari gumantya wus
Patih Lugêndèr Dipatya
kang gumantya ing rama Seta Kumitir
Dyan Arya Simping dadya

mujanggani kabupatèn carik
wus kagantyan Radyan Layang Seta
ya ta malih winiraos
Maudara winuwus
wus murcita katon tan pêsthi
winulad ing manuswa
katrimèng dewa gung
pan sampun asilih nama
akêkasih Hyang Bêgawan Tunggulmanik
abrôngta Hyang Wisesa

tulus panjênêngan aji
ratu mas sêsotyaning rat
langkung luhur karatone
kasub ing rat pramudita
têpung ing kina-kina
jangkane kang para nujum
myang pandhita kang mêrtapa

besuk ana ratu èstri
jumênêng ing Majalêngka
suka bungah sagunging wong
murah sandhang lawan boga
singa tinanêm dadya
ardi wana têmah dhusun
desa amindha nagara

bèbèk ayam kêbo sapi
aglar munggèng ing pangonan
tanpa kandhang sing arjane
ing mangke wus kêlampahan
Maha Sang Prabu Rara
ing sabên-sabên kawuwus
dènira miyos sineba

yèn kalanira tinangkil
munggèng sitinggil kasongan
witana di rinukmyabyor
pinarak dhampar kancana
pinatik nawarêtna
sarta ingayap para rum
samya ngampil upacara

dhasar samya ayu luwih
apêngawak lindhu sêkar
sarya bisa awèh wirong
ngambar samya manuhara
sri nata ayu ngraras
lir apsari swarga nurun
wimbuh akarya la-êla

ginarêbêg kang pra cèthi
miwah kang para biyada
supênuh èbêg ponang wong
palawija anèng ngarsa
bule pandhak pêlangkan
cebol bucu wandhan jamus
miwah lare kakesodan

lare wungkuk bajang wujil
lare sukun dhampit bêlang
pindhowan lare kabirèn
jajarannya tundha sapta
apan samya wanodya
têbih kang prawira kakung
sèwu sisih amêlatar

pinrakanira sang dèwi
mawi langse tundha sapta
samya sinulam rukmyabyor
palisir sinêla-sêla
kinêmbang ing hèrnawa
amyar sujyarna sumawur
lir raras jonggring salaka

wimbuh ri sangsaya wingit
tan kaèksi balatôntra
kacatur sang prabu sinom
darbe kêkasih wanodya
kinadang sri narendra
marentah ing para arum
putrane Dipati Daha

aran Rêtna Rarasati
bêsus yèn olah wiraga
wasis sabarang karyane
rampung sandining sasmita
gandhang sèdhêt pasaja
tan liyan sinawung têmbung
amung Rêtna Rarasatya

ing Sang Maha Prabu Dèwi
mênggah pasang rèhingpraja
datan sumiyèng ngarsane
sor-soranira sêkawan
putraning adipatya
anênggih ingkang rum-arum
Rêtna Dèwi Citrasmara

kalih Rêtna Citrawati
tiga Rêtna Widasmara
dene ingkang sêkawane
Rêtna Widawati Sang Dyah
tansah sumiwèng ngarsa
myang lurah pawonganipun
Sêpêtmadu lan Wilaja

tansah mong karsaning gusti
ya ta sagung pra biyada
pra sarimpi pingitane
manggung tanapi bêdhaya
tarap munggèng ing ngarsa
pating parêlok dinulu
luhur-linuhuran raras

kaprabon sikêping jurit
panah dhadhap rêngkran dênta
tan têbih lan prabu sinom
dene sagung kang sumiwya
andhèr ing pagêlaran
para raja pra tumênggung
dipati lan para menak

myang dêmang rôngga ngabèi
kandhuruan srinangsaya
lan para raja jajare
tôndha mantri pangalasan
kalang gêdhong malandang
para buyut lawan êmpu
Dipati Lugêndèr ngarsa

ing kanan Dipati Tubin
kering Dipati Sindura
Menakjingga ing kiwane
sinambungan para nata
Raja Ngriyo myang Gêdhah
Raja Johor Jambi Prabu
Tatar Raja Sri Palembang

Raja Minangkabo tuwin
Raja Mêrtani Griniyak
Raja Bugis lawan Rajèng
Lampung Raja Sokadana
Raja Kêling Sri Wandhan
atanapi Sang Aprabu
Têrnate lan Ambon Raja

Sri Bandhung lan Rajèng Bali
Mandura Raja Balega
Sumênêp Mêkasar Rajèng
atanapi Pamêkasan
Bupati Majalêngka
pêngagêngnya kang winuwus
sira Rôngga Minangsraya

kalawan Menak Giyanti
Kumitir lan Layang Seta
Arya Sêsimping jajare
sagung ingkang siniwaka
tinon aneka-neka
kadi ta prawata santun
lir wana kang rêmbun môngsa

sangsaya minuni sari
myang lungiding warnarèng rat
kêbêk supênuh gunging wong
wong sabrang wor wadya Jawa
pasisir môncapraja
saking môndrawa dinulu
lir sagara rob bêlabar

kang wênang ngambah sitinggil
lawan wadya balakuswa
mung Kyana Patih Lugêndèr
anampèni karsaning dyah
sabên-sabên mangkana
yèn miyos sang nataning rum
rêkyana patih ngandikan

miwah Rêtna Rarasati
dinangu solahing praja
miwah sawadyabalane
pradata ing rèh ru-ara
rêntêng padhanging tindak-
tanduk sadargane mungsuh
suh sirnaning kawêdakan

kocapa sampun alami
sampun andungkap sawarsa
jumênêngnya prabu sinom
pra raja ing tanah sabrang
wus samya abubaran
sadaya tinundhung mantuk
pra ratu môncanagara

miwah Bupati Pasisir
sowannya awarna-warna
sawênèh sabên warsane
ana rong taun sapisan
ana kang tigang warsa
kaya duk ing alamipun
Maha Prabu Brawijaya

namung Sang Dipati Tubin
tinundhung mantuk lênggana
andungkap gangsal warsane
tugur anèng Majalêngka
tansah sumêlang driya
rèhning sang kumaraning rum
tan arsa nambut ngakrama

ajuwêt Dipati Tubin
aturnya lir cucak môngsa
miwah Kya Patih Lugêndèr
sang dyah ingaturan krama
paran kang dadya karsa
sagung ingkang para ratu
tumênggung myang pra satriya

miwah atmaning dipati
Prabu Rara datan arsa
ngantya runtik sang lir sinom
ya ta ingkang cinarita
Sang Maha Prabu Kênya
marna karsaning dewa gung
anèng ing sanggar pamujan

kang paman Dipati Tubin
kang winisik karsaning dyah
lah paman Rôngga mangkane
ulun datan arsa krama
nguni ing gara mulya
Hyang Panji Narada tumrun
ingutus Hyang Jaya Samba

paring wuninga mring mami
karsaning Hyang Suksmanôngsa
tangèh jatukramaningong
nanging wuri pêsthi ana
padane kang winênang
dados jatukramèng ulun
tur sampun bêkta nugraha

wus papêsthèning narpati
dibya sêkti mahambara
mêngku ing rat Jawa kabèh
pinêsthi ing bumintara
adil tur palamarta
rinewang sabda dewa gung
sinihan tur binathara

nanging paman sapuniki
maksih dados lêlampahan
sinimpên dening Suksmanon
kang cahya dèrèng tinitah
lan malihira paman
yèn wus cêlak mangsanipun
mawi bêbantêning aprang

sarta asêgara gêtih
lumembak wukir kapala
paman karsaning Hyang Manon
lêgêg dipati ing Tuban
wusana suka ing tyas
narima titahing ulun
pasrah ing Hyang Suksmanôngsa

sawusnya luwaran nuli
mantuk dhumatêng ing Tuban
anggêgabah prajurite
sêdhiya sikêping yuda
ya ta Dipati Tuban
kawarnaa garwanipun
putri saking ing Lumajang

kalih sanak pan ing nguni
kang sêpuh Arya Butlawa
kang pilênggah Lumajange
kang rayi miyos wanodya
ran Rêtna Banowatya
ingkang kagarwa puniku
Ki Rônggalawe ing Tuban

Arya Butlawa mêrtapi
nèng arga sampun murcita
apan ginantyan putrane
pilênggah nagri Lumajang
jêjuluk Menak Koncar
warnanira tuhu bagus
bêranyak lir Krêsnaputra

sêkawan kang para rabi
jamahane kawan dasa
tur samya ayu warnane
Radèn Arya Menak Koncar
ladak tur mara tangan
dhasar blancèr kaduk cukup
têka dadi pantêsira

agadhah kadang kêkalih
wanodya endah warnanya
ingkang sêpuh wêwangine
Kusuma Kalpikawatya
Kalpikaningsih ingkang
taruna samya yu-ayu
malih mangsuli carita

Ki Rônggalawe ing Tubin
nênggih putrane têtiga
pan wanodya pêmbajênge
ingkang kêkalih satriya
patutanira lawan
Putri Lumajang Sang Ayu
Rêtna Dèwi Banowatya

ingkang wanodya kêkasih
Rêtna Sêkati utama
lir kancana pamulune
rêspati dêdêg sêmbada
wasis sabarang karya
gandhang sabda pasmon luruh
lir putra Ngastinalaya

panênggak Buntaran pêkik
alungid pasang graita
akarya brôngta kang tumon
kang anèm Radèn Watangan
sigit kaduk bêranyak
kalihira sang abagus
wayahe Jaka Kumala

ya ta kang kinôndha malih
wong agung ing kêpatihan
Sang Adipati Lugêndèr
têtiga atmajanira
kang sêpuh Layang Seta
Layang Kumitir panggulu
kalih sami andêladag

dhasar putrane ngapatih
tur angsal sihing narendra
mêdanani wong saenjro
nora pati yèn bagusa
bêsusira ngayangan
rada ambêdhah dêlanggung
tur dadi pangewan-ewan

kêkudangannya kya patih
salah siji putranira
ciptane dèn magangake
ratu mas sêsotyaning rat
pirabara ing benjang
angginyêr ing sirahipun
wong sanagri Majalêngka

mila radèn arya kalih
atingkah sawênang-wênang
nêrajang landhêp pamore
gêlar ambêk kumawawa
bèrbudi sugih bala
pradhah kapara ing sanggup
dora winor nitikrama

rinapêtan adu manis
panastènira kalintang
sinangkaning nalar lèrèh
bara-bara dadi karya
sêsaminira ngabdya
datan sêpi pamrih luput
ginêtak tindaking praja

jaile sinamun lungid
lungide kinarya-karya
lumuh nganggur kurang gawe
warujunira wanodya
ran Dèwi Anjasmara
yêkti dadi sêkar kidung
biyadane kêpatihan

dhasar ayu dèn padèni
ingugung marang sudarma
têka dadi pêpantêse
sêmbada wasis ing karya
rampung sandining sastra
basaning kawi wus putus
gulangane timur mula

Ramayana Gada Balik
Wiwaha lan Bomataka
myang Kawi Pêndhawa lare
Sasrabau Krêsnaputra
sang dyah pragat sadaya
tan ana Kawi kang luput
miwah yèn tilawat Kuran

pasekat swara rum manis
trampil wilêting kalimah
datan pot limang wêktune
tangan tanapi puwasa
tuhu brôngta Hyang Suksma
tan lali pêmbathikipun
nênun renda angêmasan

punika sinambi nyungging
anyongkèt angalu alam
tanapi nênun limare


sadina olih rong kêbar
ngantih alit anyulam
mêrada lan nênun kuluk
pratistha tanpa dondoman


dhasar ratuning winasis
bêsus olah kawiragan
gandrês luwês salewane
dhasar rêmit karya rimang
kulina andon sêkar
minging saparanira nrus
jêbad kasturi tan pêgat


gôndawida nora lali
tinoyanan ing hèr mawar
gêrahuyang sarirane
nora bêburat saêjam
biyada kêpatihan
singa mulat kathah bingung
cacade namung satunggal


ing têmbe yèn wus akrami
tan kêna winayuh ing dyah
agêdhe butarêpane
abot sinôngga ing priya
nora kêna kumingkang
têlike sinusun-susun
anging utamane rumat


amêmantês amadèni
anyukupi sumèh sumrah
sok aja winayuh bae
sêdene sinêlirêna
Kusuma Anjasmara
mendah ta panjênggitipun
gliyak-gliyak linampahan


bêjane kang anglakoni
tan bisa mangsuli trêsna
nanging cupêt pêsabane
môngsa nora binondhetan
awrating darbe garwa
eman yèn manise putung
gandhange yèn pêlarasan


owêl yèn dlèrènge runtik
srèrèh kêmpyange yèn kesah
tur yèn nyuda gêmrininge
sapa

baya ngêlipura
yèn runtik Anjasmara
ngèngèhane kali gunung
yèn banjir môngsa dangua


mila kang rama langkung sih
gumatènira kalintang
tur pradhah barang karsane
sudarma nora cumêngah
mila ciptaning rama
kaugung sakarsanipun
pinangkur ing ibu rama


Pangkur
kawarnaa Bêlambangan
Menakjingga datan arsa tinangkil
mring nagara Majalangu
balela pêngabdinya
tur rumôngsa ambangkat mukul ing mungsuh
pan sampun angsal sawarsa
dènira nora sumiwi


akathah sêngadinira
mung rèrèhannya kang sami tinangkil
mring nagara Majalangu
wênèh ana tan seba
ya ta sarêng tinundhung sing Majalangu
apan ta lajêng kewala
dhatêng Bêlambangan sami


dene sagung para nata
wus kêpanggih nèng Bêlambangan sami
saha bala sakuswa gung
sira Sang Menakjingga
langkung suka wus dadya ingkang pirêmbug
siyang dalu akasukan
arsa gêpuk Maospait


ngandêlakên kadigdayan
awak awuk adigung tur sinêkti
linulu ing dewa agung
sira Sang Menakjingga
pan pêrnyata rèrèhannya para ratu
pra dipati para menak
bêbuyut dêmang ngabèi


kathah kadangnya priyôngga
sanak prênah kang paman bapa kaki
kang liya ingambil mantu
kaipe 

 kasêntana
kambil besan wênèh sinung garwa ayu
pinikat ing bojakrama
kèdêk kèlês ing kasêktin


pêrnyata Sang Menakjingga
ambêk rusuh sura brangasan êdir
tan kêna pinadhan sanggup
saadêg tur saênyat
parapisuh paratangan kêprak-kêpruk
dene kang nunggil kulina
ingakên sudara wèdi


kinulit daging winor byat
pradhah sanggup saênyat tur sayêkti
apan mari-mari yèn wus
ngèstuti padadeya
saya kathah wong wetan kang sami nungkul
gilig ngrêmak Majalêngka
kapindho kang pra dipati


dhasar jrih mring Menakjingga
ping tigane ingkang datan suwadi
parintahing Majalangu
kang mijil kyana patya
Adipati Lugêndèr kèh manah kuwur
tangèh manggiha utama
kanisthan kasrambah dadi


kagiri magora-godha
tur cêndhala tan têpung laras budi
gèsèh lan larasing ratu
tan panggah pambêking tyas
kumalungkung ing wêweka kurang putus
ngandêlkên pusakaning rat
binapa-bapa ing gusti


katêmu pirang prakara
ratu èstri wignya gulêt lan dasih
pangrogoh pangrowang wuwus
sêdene wadya ingkang
sêca tuhu kakênan ing rèh tan ayu
tangèh katur ing narendra
sêdene kang lara ati


mangunêk-unêk ing praja
sri narendra mendah 

 kêlamun mèksi
ji kumbala ingkang mawur
rèh ratu binathara
kèrêm ujwala adi nuksmèng dewa gung
mangrêsêb mulyaning jagad
sumingkir ing rèh tan yêkti


kuwur tinawar ing praya
ingkang mijil kang lumrahing apatih
asring kathah nalar kungsul
glar arja têmah rusak
wus kawayang dudu traping bôngsa luhur
kèh wadya salah graita
tan têpung larasing gusti


mila sagung rèrèhannya
Menakjingga ènthèng sêtyaning gusti
ing kramaniti pan bingung
antêpe asangsaran
sosrah kesruh kuwuring tyas têmah nglulun
têmah bana balik sungsang
Menakjingga kang ginusti


malih mangsuli carita
Menakjingga Sang Hyang Pamênggêrsiwi
pinujya atêguh timbun
anging ta pinanjingan
kumaraning ing rasêksa raja diyu
wimbuh adarbe pusaka
wêsi kuning dhapur bindi


pinanjingan Sang Hyang Brama
pan pêrnyata nguni dhapur ingungsi
sing ajrihnya Sang Hyang Wisnu
ing sapta-sapta janma
nora kokih mangrurah krodha mapikut
kasor kèlês kabudayan
mawanti mangkrak katitih


nèng Saptatala kabêdhag
madyapada wanti-wanti kapilis
nèng triloka kosik kawus
ngariloka kabuncang
bandat dewa wiguh krodhanya tan pangguh
nèng suralaya kabêrbah
sêdene manungsa jisim



gora rèh kagiri kentas
mila mangke manjing ing wêsi kuning
pan luput wong têguh timbun
mila kang sêkti ywana
ponang bindi pênuh dènnya makan ratu
miwah prajurit wudhu prang
tanpa wilangan kapilis


wêwasi kèh pinêjahan
guntu-guntu manguyu makan bêsi
rèh mayangi tyas kalingkung
kalimput ing sukarda
tuwin Rêsi Pamênggêr tansah pitutur
ing atmaja Menakjingga
agèdhèg ora pêrduli


Hyang Pamênggêr kawlasarsa
pangucapnya sang tapa ngasih-asih
kang putra tansah rinangkul
sinungan erang-erang
têpa tladha ing kina kang para ratu
miwah kang para dipatya
kang sampun dados palupi


kang nistha madya utama
tur jinatèn sabda ingkang piningit
kênyataaning dewa gung
lan wahyuning narendra
rèhning balakuswala samya tinutur
sang wiku sarya ngrarêpa
dènnya pitutur ing siwi


Menakjingga tansah nyêntak
nyêntak pugal wuwusira mawêngis
sudarma tan kenging muwus
tansah sinêngap-sêngap
yèn ajaa sudarma yêkti pinukul
Hyang Pamênggêr nglênggêr mulat
tinundhung mantuk mring wukir


Hyang Pamênggêr sru sungkawa
langkung dening kapita èsmu tangis
byating wong adarbe sunu
têmahan murang krama
nêngèng wiyat umatur ing dewanipun


hèh juwata ingkang mulya
Menakjingga suta mami


sungana manah raharja
Hyang Nêrada asung swara dumêling
hèh Pamênggêr mitraningsun
sayêkti datan kêna
budi andhap lawan bêbudèn kang luhur
pinintakakên ing laya
wus ganjarannya pribadi


lamun ta Si Menakjingga
darbe sêdya mêminta Suksmana di
ing bêbudèn kang rahayu
sayêkti pinaringan
aja sira salah cipta ing dewa gung
Sang Hyang Pamênggêr karuna
gya mantuk dhatêng ing wukir


ing mangke Sang Menakjingga
silih nama ran Prabu Urubêsmi
siniwi kang para ratu
miwah kang para menak
dêmang rôngga dhaèng lan para tumênggung
mantri prajurit bêlabar
lir sêgara tanpa têpi


pêpatihira sang nata
Angkatbuta Kotbuta angajrihi
kalih samya suranipun
tur kalih sami sanak
kêmbar mendha Dumraksa Kampana diyu
têguh timbul widigdaya
sumewa karsaning gusti


datansah asewagora
para raja aglar munggèng ing kursi
Dewataka Rajèng Bandhung
Sumênêp Dewasraya
Sri Dewa Gung Walikrama Rajèng Wangsul
Sang Bathara Basutôntra
Mêkasan Madura Aji


Raja Dewa Baudhêndha
Dewa Jarumuka Sang Raja Bugis
Dewa Prêlanggi Sang Prabu
ing Kêling Maha Raja
Dewa Danurwenda ing Balega têpung


anênggih ing Pêkacangan
Menak Pêrmangsul Dipati


ing Wajak Menak Calunthang
Menak Cruring dipati ing Walèri
Pênatasingron Tumênggung
nênggih ing Pêjarakan
Menak Wilôntaka ing Gêmbong sumuyut
Menak Pasêng Pasuruan
Menak Panuntung ing Bangil


Radyan Menak Jayalena
Prabalingga malih sang adipati
ing Trênggalèk sampun nungkul
Dyan Arya Menak Sopal
para raja para menak pra tumênggung
anigan sapêtarangan
gilig rêrêmponing jurit


kantun dipati satunggal
ing Lumajang mogok madêg kang baris
Radèn Menak Koncar pangguh
nadyan têkêmanira
Menak Koncar apan ta sayêkti purun
jajahan nagri ing Daha
kathah nungkul pra dipati


kagyat Dipati Sindura
Bêlambangan ing mangke madêg aji
bawahira kathah têluk
rumôngsa lamun tiwas
ingabdèkkên dadi tanggulanging pupuh
sakêlangkung dukanira
tan sêdya mundur gumingsir


Durma
siniwaka sira dipati ing Daha
anèng ing pôncaniti
aglar kang punggawa
miwah kang pra sêntana
Patih Kêbogêdhah ngarsi
samya siyaga
sasikêping ajurit


sang dipati jaja bang lir balêdhosa
kêdah anglanggar jurit
dhatêng Bêlambangan
mangkat sami sakêdhap 


kêsaru wau kang prapti
Dyan Menak Koncar
sigra dènnya tur bêkti


Sang Dipati Sindura kagyat tumingal
tandya ngancaran aglis
Arya Menak Koncar
ri wusnya tata lênggah
gêpah Sang Sindura angling
lah paran arya
sira gêpah sun èksi


awotsêkar Radèn Arya Menak Koncar
amba atur udani
uwa mring paduka
ing mangke Menakjingga
samêkta atata baris
sarèrèhannya
saha raja sadasih


apan silih sampun anama narendra
ran Prabu Urubêsmi
sumêdya mangrêmpak
nagari Majalêngka
sadaya wus sami balik
sagung pra menak
ya ta sang adipati


sarêng myarsa aturira radèn arya
talingan lir sinêbit
panêbdanira kras
lidok Si Bêlambangan
dyan kinèn têngara jurit
Ki Kêbogêdhah
gêpah nungkêmi nangis


dhuh gustiku pukulun tuwan lèrèha
Dyan Menakjingga sêkti
bala yutan wêndran
kainan mapag ing prang
ngantosa para bupati
myang para menak
sêdhêng umangsah jurit


lawan malih pukulun dèrèng tur wikan
mring Maha Prabu Dèwi
sampun tuwan mangkat
prayogi tur uninga
kang lumampaha kariyin
sarta mêpêka
kewala ponang baris


sêdhêng pêpak 

 kang bupati para menak
nuntên sidhiyèng jurit
mênggah sang dipatya
tansah angusap jaja
kumêrkot kang waja gathik
sira dyan arya
umatur awotsari


kangjêng uwa lêrês ature pun bapa
apan yogi rumirih
lêrês tan wande prang
nanging ta amrih mênang
pintên dangune wong mati
yèn padukarsa
ungguling prang kang pinrih


sang dipati wus sarèh ing dukanira
karya nuwala aglis
ponang duta mêsat
miwah kang pajinêman
pan sampun sinêbar sami
paring uninga
dhatêng môncanagari


mêne gênti ing mangke kang kawarnaa
nênggih Sang Urubêsmi
sampun aputusan
pêpatih kang umêsat
saha kang sêrat katur mring
Sang Prabu Kênya
dhapur bun-êmbun enjing


sarta nungkak wong agung ing Bêlambangan
ciptanira ing galih
lamun ta kêtampan
laju angadêg pisan
jumênêng ing Maospait
lamun katulak
lajêng gêcak nagari


mila ingkang pramèswari para garwa
sagung myang para sêlir
binêkta sadaya
tuwin kang para raja
sami bêkta garwa gundhik
môngsa wurunga
anyakup Prabu Dèwi


kang sinêdya abaris anèng Lumajang
wus bodhol saha dasih
bala wêndran yutan
jurang mangalas-alas
kèdêk kèlês gunging dasih
atêmah ratan
samarga

angajrihi


rawak-rawuk prajurit ing Bêlambangan
angsal pêngaja gusti
samarga ngêrayah
aran wong Gologothang
Bajobarang ngowak-ngawik
wong Gathudara
Juranggathu mangiyip


Macanambal Carukdhênggung Surarayah
lawan wong Cukilmanik
Rujakpolo lawan
Surabêthot sumahat
asikêp ganthol cêmpuling
gêrènèng canggah
pêpênthung myang suligi


tangèh lamun kinôndha wong Bêlambangan
tan kawarna ing margi
wus prapta Lumajang
sarêng lan Menak Koncar
saking nagri Daha prapti
amapag ing prang
saking kitha mêdali


anging para garwa pra sêlir sadaya
wus dèn ilèkkên sami
rumaos tan bangkat
suwêng sajroning kitha
anak rabi sami ngili
janmane lanang
kêrig umagut jurit


wong Lumajang gêgamanira rong nambang
rong biting nitih wajik
samya gêgangsingan
ingaran Trunalanang
tu tate tinumbak milir
tinatah mêndat
kawan dasa kinanthi


mring dyan arya samarga samyambêg pêjah
sampun pêngayun jurit
rame long-linongan
mungsuh kêlawan rowang
bêrêg-binêrêg mapanggih
samya sudira
tan ana ngeman pati


baris wetan makêthi mayuta-yuta
dhasar mangrobi tandhing
mangilês mangidak
rok biring caruk pêdhang
kumrêpyak 

 pating carêngkling
swaraning surak
lir udan sinêmèni


tambur awor kêndhang gong munya sauran
bêgor kang bêndhe bèri
akuwêl dènnya prang
kèkèt jambak-jinambak
sawênèh agênti kêris
dugang-dinugang
rame banting-binanting


Menak Koncar wuru gêtih saya nêngah
sarwi sikêp jêmparing
ngamuk nèng turôngga
têguh sakudanira
pun jatha suranya wijil
ulêsnya krêsna
sukunya panggung putih


galak naut ing mêngsah pagas matatas
radyan numbak manitir
lawung lir kitiran
singa kêtrajang bubar
sinosog ganjur tan osik
sira dyan arya
singa sinêrang mati


wus caruk wor tanbuh mungsuh lawan rowang
wong Lumajang kèh mati
sasisaning pêjah
lumayu asangsaran
dyan arya ngamuk mangukih
lan Trunalanang
tan pasah dening biring


saya sayah dyan arya dènira aprang
saksana angunduri
sarya pinetaran
wadyane Trunalanang
siji nora nana gingsir
mung kudanira
akathah ingkang mati


wus ingungsir rahadyan saparanira
lumêbèng ing wanadri
langkung kêsayahan
mundur ngurugan bathang
marga ingkang sami ngungsir
pan wus katilap
ngalor lampahing baris


mring Lumajang sapraptanira ngêrayah 


gègère kang kulalit
Prabu Urubêsma
ngêbruki ing jro kutha
para nata magêrsari
abêbarisan
lir samodragni ngalih


wadyanira ambêlabar kering kanan
sarya ngobong-obongi
gantya kang kocapa
Kotbuta Angkatbuta
raina wêngi lumaris
untap-untapan
duta Sindura mijil


Mijil
kawarnaa kang miyos tinangkil
prabu ruming sinom
mênggêp munggèng ing sitihinggile
kasongan witana di rinukmi
pinrak dhampar gadhing
rinênggèng mas murub


sarya ingayap pingitan cèthi
munggèng ing kêkobong
Rêtna Rarasati nèng ngarsane
Citrasmara miwah Citrawati
Widasmara tuwin
Widawati ngayun


Sêpêtmadu Ni Wilaja tuwin
gya lumêksana lon
animbali Ki Patih Lugêndèr
praptèng ngarsa ngandika sang dèwi
paran kang pawarti
bapa milanipun


Menakjingga sawarsa tan nangkil
bapa kang suwados
awotsêkar Ki Patih Lugêndèr
sing kawula amirêng pawarti
kêdah madêg aji
gêmpur Majalangu


tan rumaos gusti lamun abdi
angrêbat kêraton
anging dèrèng miyarsa yêktine
wong dagang layar gusti sampun waradin
pawartosnya sami
Menakjingga purun


Prabu Rara duk miyarsa 

 turing
bramatya winaon
sasinome goyang pilênggahe
jajanya brit anglir mulad gêni
sinamun ing manis
pangandikanya rum


sun watara yayi Rarasati
yèn èstu kang wartos
Menakjingga apan darma bae
baya wus karsane Suksmana di
kang marna ing dasih
pakêrti tumuwuh


wus pinêsthi ing jangji tan gingsir
karsaning Suksmanon
Dèwi Rarasati pan ature
lêrês andrês kang ponang pawarti
nging kawula gusti
ing wartos tan tumut


dene rama Sindura Dipati
tan wontên tur anon
nadyan yêkti amalik tingale
Menakjingga pêksa ngrata bumi
kados tan nêdhasi
mring wong Majalangu


Prabu Rara mèsêm winor liring
yayi môngsa borong
kang amarna isining rat kabèh
nêmbah matur ki rêkyana patih
yèn marêngi gusti
kramaa pukulun


para nata satriya bupati
dasih tuwan kang wong
pra prawira ing Majalêngkane
paran kinarsan paduka gusti
dados jatukrami
pamintaning ulun


mèsêm ngandika Sang Prabu Dèwi
iya bapa ingong
iya ganpang yèn uwis mangsane
pirabara ana sun karsani
wong sa-Majapait
miwah para ratu


nanging saiki dahat tan apti
maksih rêmên among
ing sarira ya

lêlamban bae
êndi ana wong lumuh akrami
besuk ana ugi
bapa karsaningsun


lagya eca imbal wêcana ris
kêsaru praptèng wong
kajinêman ing nagri Dahane
mundhi sêrat wus tinampan aglis
mring Arya Sêsimping
prapta sitiluhur


wus tinampan mring rêkyana patih
katur prabu sinom
kang nuwala sinuksmèng driyane
sahing bêkti Sindura Dipati
katur maha dèwi
kasihan dewa gung


gusti pun dasih tur pati urip
ing paduka katong
lir wong tambêt akagèt wiyose
Menakjingga ing mangke ambalik
wus umadêg baris
tur jumênêng ratu


para nata satriya bupati
pra menak gunging wong
beluk dhatêng Menakjingga kabèh
ulun mangke wus atata baris
amung angantosi
ing karsa pukulun


anggèn kula angêlanggar maring
Bêlambangan Katong
titi ingkang nuwala têmbunge
gya sinungkên Dèwi Rarasati
kêsaru gègèring
ing jawi gumuruh


sapraptane ponang duta patih
Bêlambangan kang wong
pun Kotbuta Katbuta praptane
pan sagêlar sêpapan ngajrihi
jêjaranan sami
dhomas kathahipun


nora nana wong dharat satunggil
gêrgut solahnya wong
dhêdhêg anèng pangurakan andhèr


gêpah Si Radyan Seta Kumitir
minggah mring sitinggil
sanèskara katur


ponang duta kinèn animbali
praptèng ngarsa katong
apan sarwi bêkta nuwalane
nging tan suka tinampan ing patih
Dyan Seta Kumitir
kalih ngingêr dhuwung


samya dhêsêk dènira alinggih
kalih mring dutèng wong
Layang Seta mêrdapa lênggahe
asta kiwa ngusap-usap rawis
kang têngên mipit kris
akras dènnya muwus


hèh Kotbuta apa bosên urip
apa kudu nglamong
nora suka kang sêrat tinampèn
amangsuli Kotbuta saryandik
ulun tan tinuding
mring ramanta iku


dinuta mring sang narendra putri
surak kinèn nyaos-
akên sarya tinampèna dhewe
anênggih mring Sang Aprabu Dèwi
orêg kang jajari
majêng baris têpung


lir ingunggar Dyan Layang Kumitir
myarsa grêgêting wong
pun Kotbuta cinandhak baune
Prabu Rara mèsêm jroning galih
langsenya kawingkis
gumêbyar kadulu


pun Kotbuta dinuking tingal mring
prabu ruming sinom
sagêbyaran gumêtêr anggane
manah anglês karingêtnya mijil
lir kêrtas winanting
sêmunya anjêtung


mukanira lir konjêm ing siti
pan sarya dhêrodhog
kang nuwala gya ingaturake
mring kya patih gya mangarsa aglis 


Rêtna Rarasati
nampèni sastra wus


ya ta ngandika arum amanis
maha prabu sinom
yayi dèwi wacanên dèn age
layanging wong ingkang pêksa luwih
Dèwi Rarasati
manuksmèng sastra wus


nora paja kawêntar ing lathi
ya ta kang wiraos
wusing sêmbah ing mangke dyah anggèr
Menakjingga wus umadêg aji
Prabu Urubêsmi
bumintara kasub


amarentah samining narpati
wudhu ing palugon
sarba paran yèn parêng nah anggèr
Urubêsmi suwitèng jinêmrik
owêl lami-lami
lêlamban sang ing rum


mêmundhuta sajong sapêdhati
kawula sumaos
pèni-pèni rajapèni anggèr
guru bakal myang kang guru dadi
paran kang dadyèksi
dasihe sumugun


tan suminggah sakpamundhut gusti
Sri Bêsma atanggon
sarta pantês akathah wignyane
toging prana kenging dipun tagih
kawula wong sêkti
wudhu ing apupuh


yèn paduka tan arsa ing mami
Urubêsmi abot
datan wande anglanggar jurite
dados karang abang Maospait
tur tan wurung panggih
sri nata kacakup


Sinom
Rêtna Dèwi Rarasatya
sawusnya amaos tulis
waspandrês tumibèng jaja
kang sêrat sinêbit-sêbit
dyah matur awotsari 


suraos tan yogi kunjuk
dhapur sawênang-wênang
anglamar paduka gusti
Prabu Kênya umèsêm sajroning nala


nora talah Menakjingga
bisa têmên anglakoni
dadi wayange juwata
wusana Sang Prabu Dèwi
ngandika mring kya patih
kinèn magêlaran gupuh
sang dyah têdhak ing dhampar
sarwi riyak tibèng wuri
Prabu Rara wus kundur ing dhatulaya


kyana patih magêlaran
prayitna sagunging nangkil
sira Katbuta Kotbuta
wus ajêng-ajêngan linggih
tandya pawongan mijil
Wilaja lan Sêpêtmadu
matêdhakkên nuwala
mawi ulês tluki kuning
dhatêng Tubin tuwin wêwangsul mring Daha


myang sasêbitan nuwala
ya ta wus tinampan sami
wangsul Ni Sêpêt Wilaja
Dyan Layang Seta Kumitir
sêbitan nuwala glis
kinêpêl binanting mawur
anèng ngarsaning duta
riyak sarwi ngusap rawis
Dyan Kumitir nêpsu tan kêna ingampah


mring Ki Rôngga Minangsraya
miwah mring Menak Giyanti
Kumitir pêksa anacak
mring duta Kotbuta Patih
datan kawrat ing kapti
mulat ingkang pêksa digung
risang duta sudira
apasang dènira linggih
pêksa nêsêg rakite wong Majalêngka


grêgêt-grêgêt Angkatbuta
lir ditya anaut janmi
orêg wong ing Bêlambangan
sêdya arêrêmpon jurit 


ya ta Sang Adipati
Lugêndèr alon amuwus
duta sira muliha
sang nata datan mangsuli
umatura sasmita ajuring sastra


Katbuta Kotbuta mêsat
asêndhu dènnya lumaris
kôncanira anyêrampat
kya patih dènira linggih
sawadyanira sami
asugal sasolahipun
angajak dadining prang
ing alun-alun wus mijil
sigra budhal dêdamêling Bêlambangan


wong lunga tus jêjaranan
samarga ngobong-obongi
pasar kamargan rinayah
padhusunan marga tapis
ingkang kawarna malih
duta nagri Daha sampun
sinung wêwangsul mêsat
nuwala kang dhatêng Tubin
Arya Simping ingkang bêkta gêgancangan


kocapa Dyan Menak Koncar
kang têtruka nèng wanadri
ing sagarwa sêlirira
sagung wong kang sami ngili
ngumpul dados satunggil
wus rinakit bitingipun
wus tigang dalu dènnya
anèng têngahing wanadri
cinarita rahadyan dalu lumampah


rongpuluh wong Trunalanang
kang kinèn atêngga biting
sêpalih tumut rahadyan
mring Lumajang nyidra pati
nuju Sang Urubêsmi
mêntas abubaran nayub
ya ta kêpati nendra
Menak Konjar anglêbêti
kalih ingkang binêkta wong Trunalanang


dene ingkang kathah-kathah
wus pininta-pinta

kardi
nyiluman ing prênah samar
pêngamuknya kinèn nganti
maring rahadyan mantri
yèn wus karuan kêpangguh
anigas Menakjingga
amêsthi suwarèng dasih
Trunalanang rongpuluh kinèn tumandang


dyan mantri amping-ampingan
wus dèn ngon Sang Urubêsmi
angaglah dènira nendra
ambathang nèng kasur sari
wus awas radyan mantri
wadyane kalih kinantun
Menak Koncar nêrajang
Urubêsmi dèn kakahi
sinudukan eca angorok kewala


mukane cinacah-cacah
tan pasah datan ngulisik
netrane ingurêk-urêkan
gumilir tan mawi osik
sêmana amarêngi
Sang Prabu Bêsmi anglindur
radyan arya lumumpat
ngêjlogi pawongan guling
samya opyak gumêrah sajroning pura


gègèrira awurahan
sanggrahan kalêbon maling
obor lir pendah raina
radyan saparane kèksi
wong Bajobarang aglis
wong Gologothang mangêbyuk
Dyan Arya Menak Koncar
pêngamuke karo kêris
singa ingkang katêrajang anggêlasah


singa maju-maju pêjah
kang lumayu nandhang kanin
sadaya wong Trunalanang
ngamuk angulari gusti
rinampog datan osik
linamêng pinêdhang milur
singa kêtrajang pêjah
pêngamuke lawan kêris
saya kathah sumahap wong Bêlambangan 




Radèn Arya Menak Koncar
mêlayu sarwi nyuduki
sawadyanya Trunalanang
lumayu amiyak biring
ya ta radèn kasupit
milar mring bata sumiyut
lajêng atêruntunan
wus anjog prapta ing siti
sawadyane ana ingkang mêdal lawang


wênèh nusup margi toya
warna-warna ngêrbut urip
wênèh mancik mancal rewang
gênti-gênti anulungi
wus sami prapta jawi
nganti ingantèn wus kumpul
dyan arya mêgap-mêgap
sêsiring ngebat-ebati
kaupama damare tan kêna pêjah


wadyanira Trunalanang
akathah lajêng gulinting
sawênèh amêgap-mêgap
watukira turut margi
wênèh sêngara sami
tobate akambon apyun
bukan makanan orang
trayoli uwong madati
radyan arya sawadya mantuk mring wana


pan sarwi agiyak-giyak
amarna tingkahing nguni
si binatang Menak Alas
sakêrmin sakêrbin anjing
sun suduk tan ngulisik
si dondros si asu buntung
kranjingan setan kawak
si luwak anggêgilani
sun têtêdha oliha tandhing prawira


anglèlèh Dyan Menak Koncar
andheprok pinggir wanadri
lan wadyane Trunalanang
ngaringakên napas sami
ana wadyanya siji
duk kala pêmangkatipun
apyune

dèrèng ngantya
inguntal sêlak lumaris
jrih sumaya apyun binuntêl kewala


rong pès sêtali bobotnya
kang sêtali wus ginigit
kang sapès kinarya jimat
nèng ikêt tunggil sêmail
sadaya opyak sami
ting salênthing mambu apyun
kang bêkta tinakonan
tan ngaku mêksa dèn udi
wong satunggil dèn gujêg maring wong kathah


wus kêpanggih kang pes-pesan
nèng ikêt binuntêl brêndhil
tandya ingêdum wong kathah
ingkang gadhah bêrbês mili
dyan arya gumya angling
yèn sun prapta kuwon ingsun
sun lironi bot sreyal
sakiki aja ngrêdatin
sambung umur iku otot tunggu nyawa


warnanên ing pêsanggrahan
maksih gumuruh swara tri
gègèr wong sapêmbarisan
Prabu Bêsmi tan ngulisik
ya ta kawarna enjing
kajinêman Daha rawuh
Adipati Sindura
sineba busana jurit
sakarine pra menak myang pra dipatya


wus kumpul apradandanan
duta prapta awotsari
ing purwa madya wêsana
saaturira wus titis
sarta ngaturkên tulis
wêwangsul ing Majalangu
cinandhak kang nuwala
binuka sinuksmèng galih
sasampune paman ing pangèstuningwang


rèh paman atur wuninga
yèn Si Menakjingga balik 


paman nuwun ing parintah
dènnya arsa magut jurit
langkung tarima mami
nanging datan sagêd ingsun
paman asung parintah
wuruk-wuruk kang nglakoni
lamun ajrih paran gèn sun murunêna


lamun purun sun tan wignya
amapak suraning janmi
dene ta Si Menakjingga
ing mangke sampun dhatêngi
pênglamarnya ing mami
yèn sun lênggana ginêmpur
kinarya karang abang
paman nêgri Majapait
datan wande Menakjingga nglanggar ing prang


wangsul manira têtanya
anggêpe paman ing mami
ing mangke kaanan ana
manira arsa udani
titi têmbunging tulis
sang dipati mijil kang luh
sarya nungkêmi sastra
wusana sang adipati
ciptanira umangkat yuda kênaka


Pangkur
kapiting tyas sang dipatya
lèrèhannya akathah ingkang balik
pra menak para tumênggung
ing Gêmbong Pasuruan
ing Trênggalèk ing Bangil pan wus anungkul
saklangkung dènira merang
lawan ingkang kaping kalih


cinandhak kurang graita
awusana cinacad wêdi mati
sami sakêdhap wus daut
budhal sakancanira
para menak dipati para tumênggung
kêrigan wadya ing Daha
kadi ta sela blêkithi


yangyang wêrdu ôngga sasra
têngara ngrik awor ngriking turanggi
gumêntar kang galaganjur
cucukira ing lampah


Giwangkara ing Malang ika tumênggung
sumambung Dipati Ngrawa
Dyan Arya Surônggapati


Kalangbrèt Ki Nilasraya
Angun-angun ing Wajak Watuurip
ing Panaraga sumambung
kalih bupatinira
Endrajala lawan Menak Côndrakètu
ya ta wong agung ing Daha
anitih swandana èsthi


sinongsongan sutra jênar
kawan nambang prajurit wani mati
sèwu gêgangsinganipun
aran wong saradula
winêkasan wong Surabaya sumambung
dêmang bèi para menak
rèrèhannya sang dipati


sinawang saking môndrawa
abra murub anglir wukir kabêsmi
wênèh lir mêndhung lêlaku
anglir sêkar sêtaman
winatara salêksa pan rêbut punjul
untape kang balakuswa
lir sagara tanpa têpi


pamugarining alaga
Sang Dipati Sindura gêng ngajrihi
dhasar pamulu ngron-ron puh
wuwuh jaja lir ngobar
yèn sinawang lir Duryadana mapupuh
netrandik lir surya kêmbar
ngagêm limpungnya cinangking


agêmnya bindi nèng ngarsa
gotong wolu tur wêsi pulasani
sinêrasah abra murup
mênur manik dumilah
sarya ngagêm turôngga anèng ing ngayun
aran pun Jatha payudan
ulêsira mangsi warih


kalih agêmnya ingaran
pun subrastha nate ingagêm jurit
anglarug ing tindakipun 


nèng marga gêgancangan
mêne gantya ingkang kinôndha ing wuwus
Ki Rônggalawe ing Tuban
kang lagya miyos tinangkil


mênggêp anèng Sokasana
pêpak sagung para arya pra mantri
dipati para tumênggung
rôngga myang para menak
kêndhuruan êmpu mêlandang bêbuyut
pêcattôndha minangsraya
supênuh mantri ing Tubin


pasisir môncanagara
samya pêpak sadaya anèng Tubin
Menak Binarong Tumênggung
Dipati Garobogan
Menak Gôndamêstaka Dipati Warung
ing Dêmak Sliringan Menak
ing Pathi Menak Widuri


ing Lasêm Menak Pêrmuja
ing Bêlora Ki Menak Sônggalangit
Purbarana ing Sêdayu
Tohpati ing Lamongan
ing Garêsik Sawunggaling Ki Tumênggung
Jipang Menak Kêrtagnyana
aglar sagung munggèng ngarsi


saha bala sakoswala
amiranti sasikêping ajurit
Rônggalawe mirêng sampun
ing mangke Bêlambangan
wus saèstu Menakjingga pêsthi purun
sêkait lan para raja
gilig lan para dipati


mangrurah surèng prang padha
arêbut rok lawan ing Maospait
mila pinêpak sêdarum
pasisir môncapraja
eca lagya agunêm lan patihipun
Dyan Arya Jayakusuma
kêsaru dutendra prapti



Dyan Arya Sêsimping sarya
mundhi sastra miyak sagung kang nangkil
Dipati Tuban agupuh
têdhak saking kursinya
kalih gêpah Sang Arya Simping amuwus
Ki Rôngga tampi timbalan
kang pangèstu Prabu Dèwi


dhumawuh ing jêngandika
lawan malih gusti paring sastra di
gêpah tampi matur nuwun
ri wusnya tata lênggah
gya binuka nuwala udayèng têmbung
paman pangèstu manira
dhatênga paman dipati


sampuning kadya punika
wiyosipun ulun asung udani
Menakjingga madêg ratu
saha nglamar maringwang
yèn tan purun ing Majapait ginêmpur
kawula sumôngga paman
pasrah nagri Maospait


sintên mapagêna ing prang
ingkang yogya namung paman dipati
sun darma jumênêng ratu
paman ingkang kawogan
mugêring rat rêrêntênging praja ayu
manira sumôngga paman
wus titi têmbunging tulis


bramatya Dipati Tuban
wadana brit sumyak lir wora-wari
jaja bang manglatu-latu
kadya blêdhos winulat
cingak sagung pra menak para tumênggung
goyang simping lênggahira
pan sarwi angusap rawis


sinamun saya kawêntar
sasêmutên salira mêtu gêtih
sêrat ingidêrkên sampun
gantya manuksmèng driya
warna-warna pra menak para tumênggung
sawênèh mijil 

 kang waspa
sawênèh kang waja gathik


nging tan kawêntar ing sabda
ting karêkuh samya angajap jurit
sigra lêluwaran sampun
sarya ubaya mangkat
Radèn Jayapuspita swarèng wadya gung
prajurit wong dulangmangap
kêlawan wong judhipati


kêlawan uwong tram-traman
Sarawisa sêdhiya ing ajurit
Ki Rônggalawe wun kundur
tansah kêkanthèn asta
lan Dyan Arya Sêsimping aruntung-runtung
bisik-binisik sru mangsah
adu sêmu padha lungit


gya pinarak ing pêndhapa
sang dipati lawan Arya Sêsimping
ing purwa wusananipun
dinangu mring dyan arya
amangsuli sasanèskaranya rampung
manggut Rônggalawe Tuban
tan mawi mangsuli angling


wus mijil ingkang tadhahan
kampuh binggêl botor lan ali-ali
paningsêt cêlana sampun
tinampan mring dyan arya
tandya ngunjuk dhahar dhêdhaharan sampun
kêmbul saambêng kalihnya
kang ngladosi para sêlir


miwah kang para bêdhaya
lagi ana surya bisikan minging
kang gêndhing slukat binarung
rêbab suling mangraras
sang dipati dènira dhahar anginum
sabên-sabên katamuan
wong agung miwah bupati


mangkana yèn anyugata
mila ingkang wadya sami wêdyasih
rèrèhannya kang pra ratu
sêdene pra dipatya
para menak 

 ambêk marma among tuwuh
miwah tamuan pandhita
adamêl gunêm sêmèdi


sawusira bojakrama
Dyan Sêsimping sinung wangsulan gya mit
mêsat saha bala daut
lampahe gêgancangan
aprayitna dyan arya sabalanipun
kunêng malih kawarnaa
sang adipati ing Tubin


nimbali sêntananira
kasalira pamomongnya dyan kalih
kang wasta Ki Dêmang Gathul
sêpuh cucud ing sabda
praptèng ngarsa kang putra kinèn anungkul
dhatêng wana pênggrogolan
dhasar têtumpon wus lami


Dêmang Gathul sigra mêsat
radyan kalih ngaturan mring wanadri
mangkat lan panakawan wus
asikêp towok kantar
panah pasêr suligi sawadyanipun
dhasar samya warnanira
dyan kalih nêdhêng birai


cangkrama sangsam andaka
kêbo danu siniwo ing turanggi
wulange kang rama rampung
radyan wus linampahan
wasis olah turôngga anandêr mamprung
onclang magêbang manumbak
supiting wêweka ngênting


tuwin yèn asikêp pêdhang
myang sanjata tuhu yèn angêntèni
sêdene ing dharatipun
rikat trampil trêngginas
tau ijèn lan banthèng minungsuh dhuwung
lumpatira kadi kilat
yèn ngancap angrêspatèni


manuduk sarwi amilar
mila langkung rênanira

ing galih
panggulanging rama rampung
lesan sabarang lesan
main pêdhang atanapi main ganjur
wus laju mring panggrogolan
mêgatruh kang anèng wuri


Mêgatruh
wus sadintên sêdalu dènnya ngimur kung
sira dipati ing Tubin
mriyêmbada para arum
agantya sinawung ing sih
tuhu baut asmarèng ngron


anging garwa pêpunjêring tyas kang kantun
dènnya andhatêngi ing sih
ing mangke sang dyah ingimur
Rêtna Dèwi Banowati
gêpah sinambut jinêm ngron


lah kantuna gusti mêmanising arum
pun kakang aminta jurit
mêminta sihe mas ingsun
mapag wong sura sinêkti
widigdyèng rat ing palugon


tan tumama ing braja tapaking palu
gurinda sisane kikir
sèwu tan loro kang purun
mring Menakjingga ta yayi
mung ingsun puruh silih rok


yèn ta angsal pangèstunira sang ing rum
sarta tampi sihing gusti
têlênging pinujyèng kayun
ywa tansah kèndêl wong kuning
baya pun kakang rinêngon


yayi apa suwadine duka mring sun
pun kakang atadhah runtik
suka sinêrênga lulut
kinunjara ing jinêmrik
mangèstupada sumaos


nadyan akèh yayi ingkang para arum
tanapi kang para sêlir
nora paja-paja ingsun
sadrahing

angin ngèmpêri
andika guruning sinom


Wilutama ing swarga rêbutan pasmun
tandhing aruming mêmanis
yayi tan môntra mèmpêr kung
sagunging kang widadari
pantês anyèthi sang sinom


mung andika gusti kang asih ing kakung
kang ngratoni ing wêwangi
musthikane asmarèng rum
pun adipati ing Tubin
pan sinihan ing Suksmanon


pinaringan garwa tatungguling patut
sasotyane luwês manis
kumarane widasantun
pinuji ing Hyang Pramèsthi
nitis andika mas ingong


ciptaningsun yayi mung andika masku
angabdi-ngabdi sayêkti
tan ngraos garwa riningsun
ing ariloka mas gusti
pun kakang malawija ngron


lamun cidra têngêrana ing saumur
ing ariloka wak mami
tagihên ngarsa dewa gung
yayi yèn ginalih lamis
pun kakang tumamèng pangkon


pangèstulun ing gêsang pan namung catur
kang dhingin Hyang Suksmana di
kapindho dyah ratu ayu
kaping tri dika wong kuning
baku titising krahayon


ciptaningsun ingkang amrih ayu-ayu
ingkang mupangati bumi
puniku jangkêpnya catur
ewamêngkono ta gusti
pêpêd-pêpêding ciptèngong


kang gumarit mung andika ing sir suwung
suwunge yayi nglimputi
kaana wujuding arum
kang momor 

 sajroning mèdi
mung dika sang murtiningron


sang dyah dangu ingimur anèng tilamrum
pinangkya ing kasur sari
sêmang driya kapirangu
kawlasên sabdaning laki
nambang liring turira nor


adhuh gusti sang dipati nuwun sampun
kapundhi sihing akrami
wrating tyas tinilar pupuh
ulun datan sagêd kari
mênang tiwasing palugon


ulun tumut yèn layon tunggil cêpurung
yèn unggul kula ngladosi
mawongan madyaning pupuh
suka sang kakung namur sih
angrês binarung sabda lon


nora kaya mas anggèr kang gêtir juruh
kasuwun kapundhi-pundhi
kasuksmana wêrdayèng kung
wong ayu trêsna ing laki
kêdyarsa milwèng palugon


yêkti rikuh sèdhèng pamêlênging pupuh
môngsa kobêra ngladèni
anggèr mring andika masku
baya durung babak busik
wadya gung sun têkèng layon


salabêting pangèstu pujwa môntra nrus
sun tan etang baya pati
katongton manising pasmun
èsême gumarit ati
kepyan ingêring palugon


dèn pêrcaya yayi gèn ingsun prang pupuh
yèn rinusak jawata di
nora pilih marganipun
datan kêna dèn palangi
andhap tiwasing palugon


wus pinêsthi jangjine tan kêna wurung
yèn rinêksa Suksmana di
sapa

bisa ngrusak mring sun
yèn kinarya unggul jurit
sapa klar mungsuh lan ingong


balik yayi lindhungna marang Hyang Agung
sapangrèh darma nglampahi
myang andhap ungguling pupuh
dudu pakaryaning janmi
atas karsaning Suksmanon


sang dipati ngrakêti jwala pangungrum
ngladosi gantyaning ari
aluwês sasolahnya lus
ngêsêp-êsêp pasang liring
lir bêrmara manguswèng ron


nyênyêt manis sang kakung ingkang pitêmbung
mangranu padaning ari
nah anggèr jimating ulun
musthikaning adi luwih
mung dika gusti sun among


wusanane yèn dika kang ngakèn wurung
pun kakang tan èstu jurit
prandene para tumênggung
pra menak para dipati
pêpak tir jalanidi rob


lawan bênêr pamintanira mas ingsun
ala kinèn wurung jurit
nanging wus karsaning ratu
ewamêngkono mas yayi
wuruk-wuruk karsaningong


Prabu Rara pantês andhahar rèh ingsun
sênadyan wurunga jurit
pun kakang sayêkti sanggup
pirangbara têmbe yayi
nêmtokakên prang madu ngron


Dhandhanggula
sang dyah nyiwêl aturnya mikat sih
gêgawokan lamun darbe sabda
tur iku lêlamis bae
mendah suraking mungsuh
yèn ta lamun Wong Agung Tubin
yèn tan miyos kêlagan


ngèsêman dewa gung
prajurit anjayèng rana
mung cacade tan asih adarbe cèthi
nora nimbangi trêsna


sun têtêdha ing siyang myang ratri
sun bêbuntar ing padoning kunca
aja pisah lan dhèwèke
nanging tan pinilaur
winêstanan ngribêdi jurit
sang kakung rêsêp mulat
mèsêm manguswèng glung
kang guywa binarung sabda
nahing anggèr kang nora-nora ginalih
mendah yèn mêngkonoa


nora liwat gusti wong akuning
ginaliha utamane yuda
lir wong sêmèdi ciptane
iku pamêndêng anrus
pêndadaran Suksmana luwih
tan kêna maro tingal
dhompo wawasipun
sêdene yèn têkèng ajal
kurang budi keron utamaning pati
cinêla Suksmanôngsa


bênèh lawan pati kang patitis
trusing tingal têkèng kawisesan
anggulang gung kaswargane
mas mirah ariningsun
dipun pasrah kang murbèng urip
sagêlar isining rat
tan liyan wong ayu
amung sih dika kusuma
sun karyane anggèr sanguning ajurit
minôngka tumbaling prang


manguswèng dyah ngêsês nambang liring
nganoragèng lumèngsèr sing pangkyan
winor ing èsêm dêlinge
bok sampun sang binagus
mriyêmbada marang ing cèthi
apa tan bosên mana
wong wus padha sêpuh 


bok têpung sanak kewala
nora isin putrane têtiga sami
tur padha wus diwasa


sang dipati sabdanira manis
nahing anggèr duk pêngrasanira
abènèh lawan yêktine
Sêkati putraningsun
kakangira pantêse ngadhi
mas mirah lawan sira
pinêsthi dewa gung
gêsang dèn tumêkèng lena
ngariloka dèn tulus wong loro rêsmi
sêngsêm andon asmara


yèn sun dulu maring sira gusti
kaya duk anyar durung sawarsa
lami sayimbuh lêngêse
duk putra siji wuwuh
mêmanise saya nusuli
pêputra kalih wêwah
ingungsi sumyar rum
pêputra tiga mas mirah
kumarane luwês mêsês amilêt sih
ngumpul mring Banotya


srining buwana myang srining manis
pasrangkara myang srining sêsêkar
ngumpul marang dika kabèh
srining kang swarga pitu
srining widadari wus ngênting
ngumpul ing Banowatya
gusti mirah ingsun
midêr ing rat tanpa sama
sumrah rumnya gandhange angrêspatèni
ngêbêki nagri Tuban


kêmanisên Rêtna Banowati
sinugun-sugun pinujyèng tilam
lênglêng ngênglêng ing driyane
lir sarah munggèng ranu
wus rumojo karsaning laki
wimbuh ing kadrêsanan
kagunturan madu
winayang susila brôngta
amartani ing rèh kasmalaning rêsmi
maharsèng 

 tama sabda


pan kacatur kang anèng jinêmrik
wus dumugi gènnya pulanglaras
enjing gumêntar swarane
têngara mung gumuruh
kang kêndhang gong tambur myang bèri
salomprèt munya ngraras
têtêgnya lir kêtug
sumahab kang pra bupatya
balakuswa pra menak rôngga ngabèi
aglar munggèng paseban


sajuru-juru sagunging dasih
aneka-neka dinulu sinang
satunggul kumlap layune
lir obar-abir kuwung
kang kêkôndha bandera asri
pênuh wadya ing Tuban
aglar ngalun-alun
Dyan Arya Jayapuspita
minta-minta mêmatah lakuning baris
ya ta sang adipatya


wus angrasuk kêpraboning jurit
sang dipati pinarak pêndhapa
kinubêng para garwane
Sang Banowati ayu
lir mintuna kêlawan mimi
dahat tan kêna bênggang
sang dipati bagus
angêlipur paribrôngta
rêbut manis pra garwa kang para sêlir
sinambrama ing sabda


putranira pan Sang Dyah Sêkati
tansah rinangkul dhatêng kang rama
winangwang-wangwang citrane
lir sunggingan winangun
kraos ing tyas Dipati Tubin
apan kadi sinêndhal
kang putra ingimur
dhasar gungan ing la-êla
ya ta garwa kang putra myang para sêlir
ri wusnya nuksmèng pada


alon mangkat risang adipati
ginarêbêg para garwanira 


putra ambondhèt sondhère
kêkanthèn asta mungguh
lan kang garwa Sang Banowati
kandhêg nèng paregolan
Ki Rôngga nabda rum
lah kantuna mirah ingwang
nahing anggèr pun kakang umangkat jurit
sun minta jampi brôngta


sang dyah mucang mulung saking lathi
tinarimèng waja sang dipatya
mangrês mangrangkul garwane
kadya pêksi atarung
dangu dènnya amêgat ing sih
pan sami èsmu waspa
sadaya para rum
ya ta ingkang kawarnaa
sang dipati wus pinarak pôncaniti
aglar ingkang sumewa


menak rôngga myang para dipati
kinèn mangkat saha bala budhal
kang gêndhing tinêmbang rame
kolontaka jumêgur
kadya gêrah swaraning janmi
lir sulung mêdal enjang
èbêg wor supênuh
tan kaliru prênahira
wijah-wijah asêlur agolong pipit
makupu-kupu atap


pasrang gurnitaning kêkuswa sri
panjrah bajra prakatha lir gêrah
sumahab patya wèsthine
ywasrining mawa gyut
pirang-pirang winulat kadi
têtaru ing udaya
kang mangsaning catur
kang dadya cucuking lampah
Kêrtagnyana ing Jipang sumambung wuri
Tohpati ing Lamongan


Sawunggaling Garêsik nambungi
gya sumundhul Arya Purbarana
Sêdayu ya ta wurine
Sônggalangit Tumênggung
ing Balora 

 ingkang nambungi
Nglasêm Menak Pêrmuja
sumundhul ing pungkur
Menak Sliringan ing Dêmak
sinambungan Menak Widuri ing Pathi
tandya wadya ing Tuban


sarawisa araning prajurit
sèwu sikêp biring lawan tinggar
sinambungan ing wurine
dulangmangap pôncatus
sikêp kêrbin ingkang sêpalih
sêparo dhadhap kantar
towok ondhe tulup
sinambungan wong tram-traman
satus samya wisesa sikêp jêmparing
jamang mas kinartipa


wuri pisan ingkang anambungi
kawan dasa prajurit kang aran
judhipati andêl tos-tos
dharat asikêp ganjur
gagah-gagah prakoswèng jurit
brêngos godhèg plawangan
tur samya gung luhur
rampèk polèng kuluk capang
abêbadhong kotang jro baludru langking
tau tinatah mêndat


pinetaran gèbèg nora osik
tautate akêramas obat
angrêmpak ganjur lungide
wurinira sumambung
upacara samarga asri
lante gêndhaga bawat
kuluk lawan kacu
tênapi gêndir lantaran
tandya tindakira sang adipati
amungkur durmèng rarsa


sadina olih rong kêbar
ngantih alit anyulam
mêrada lan nênun kuluk
pratistha tanpa dondoman

dhasar ratuning winasis
bêsus olah kawiragan
gandrês luwês salewane
dhasar rêmit karya rimang
kulina andon sêkar
minging saparanira nrus
jêbad kasturi tan pêgat

gôndawida nora lali
tinoyanan ing hèr mawar
gêrahuyang sarirane
nora bêburat saêjam
biyada kêpatihan
singa mulat kathah bingung
cacade namung satunggal

ing têmbe yèn wus akrami
tan kêna winayuh ing dyah
agêdhe butarêpane
abot sinôngga ing priya
nora kêna kumingkang
têlike sinusun-susun
anging utamane rumat

amêmantês amadèni
anyukupi sumèh sumrah
sok aja winayuh bae
sêdene sinêlirêna
Kusuma Anjasmara
mendah ta panjênggitipun
gliyak-gliyak linampahan

bêjane kang anglakoni
tan bisa mangsuli trêsna
nanging cupêt pêsabane
môngsa nora binondhetan
awrating darbe garwa
eman yèn manise putung
gandhange yèn pêlarasan

owêl yèn dlèrènge runtik
srèrèh kêmpyange yèn kesah
tur yèn nyuda gêmrininge
sapabaya ngêlipura
yèn runtik Anjasmara
ngèngèhane kali gunung
yèn banjir môngsa dangua

mila kang rama langkung sih
gumatènira kalintang
tur pradhah barang karsane
sudarma nora cumêngah
mila ciptaning rama
kaugung sakarsanipun
pinangkur ing ibu rama

kawarnaa Bêlambangan
Menakjingga datan arsa tinangkil
mring nagara Majalangu
balela pêngabdinya
tur rumôngsa ambangkat mukul ing mungsuh
pan sampun angsal sawarsa
dènira nora sumiwi

akathah sêngadinira
mung rèrèhannya kang sami tinangkil
mring nagara Majalangu
wênèh ana tan seba
ya ta sarêng tinundhung sing Majalangu
apan ta lajêng kewala
dhatêng Bêlambangan sami

dene sagung para nata
wus kêpanggih nèng Bêlambangan sami
saha bala sakuswa gung
sira Sang Menakjingga
langkung suka wus dadya ingkang pirêmbug
siyang dalu akasukan
arsa gêpuk Maospait

ngandêlakên kadigdayan
awak awuk adigung tur sinêkti
linulu ing dewa agung
sira Sang Menakjingga
pan pêrnyata rèrèhannya para ratu
pra dipati para menak
bêbuyut dêmang ngabèi

kathah kadangnya priyôngga
sanak prênah kang paman bapa kaki
kang liya ingambil mantu
kaipe kasêntana
kambil besan wênèh sinung garwa ayu
pinikat ing bojakrama
kèdêk kèlês ing kasêktin

pêrnyata Sang Menakjingga
ambêk rusuh sura brangasan êdir
tan kêna pinadhan sanggup
saadêg tur saênyat
parapisuh paratangan kêprak-kêpruk
dene kang nunggil kulina
ingakên sudara wèdi

kinulit daging winor byat
pradhah sanggup saênyat tur sayêkti
apan mari-mari yèn wus
ngèstuti padadeya
saya kathah wong wetan kang sami nungkul
gilig ngrêmak Majalêngka
kapindho kang pra dipati

dhasar jrih mring Menakjingga
ping tigane ingkang datan suwadi
parintahing Majalangu
kang mijil kyana patya
Adipati Lugêndèr kèh manah kuwur
tangèh manggiha utama
kanisthan kasrambah dadi

kagiri magora-godha
tur cêndhala tan têpung laras budi
gèsèh lan larasing ratu
tan panggah pambêking tyas
kumalungkung ing wêweka kurang putus
ngandêlkên pusakaning rat
binapa-bapa ing gusti

katêmu pirang prakara
ratu èstri wignya gulêt lan dasih
pangrogoh pangrowang wuwus
sêdene wadya ingkang
sêca tuhu kakênan ing rèh tan ayu
tangèh katur ing narendra
sêdene kang lara ati

mangunêk-unêk ing praja
sri narendra mendah kêlamun mèksi
ji kumbala ingkang mawur
rèh ratu binathara
kèrêm ujwala adi nuksmèng dewa gung
mangrêsêb mulyaning jagad
sumingkir ing rèh tan yêkti

kuwur tinawar ing praya
ingkang mijil kang lumrahing apatih
asring kathah nalar kungsul
glar arja têmah rusak
wus kawayang dudu traping bôngsa luhur
kèh wadya salah graita
tan têpung larasing gusti

mila sagung rèrèhannya
Menakjingga ènthèng sêtyaning gusti
ing kramaniti pan bingung
antêpe asangsaran
sosrah kesruh kuwuring tyas têmah nglulun
têmah bana balik sungsang
Menakjingga kang ginusti

malih mangsuli carita
Menakjingga Sang Hyang Pamênggêrsiwi
pinujya atêguh timbun
anging ta pinanjingan
kumaraning ing rasêksa raja diyu
wimbuh adarbe pusaka
wêsi kuning dhapur bindi

pinanjingan Sang Hyang Brama
pan pêrnyata nguni dhapur ingungsi
sing ajrihnya Sang Hyang Wisnu
ing sapta-sapta janma
nora kokih mangrurah krodha mapikut
kasor kèlês kabudayan
mawanti mangkrak katitih

nèng Saptatala kabêdhag
madyapada wanti-wanti kapilis
nèng triloka kosik kawus
ngariloka kabuncang
bandat dewa wiguh krodhanya tan pangguh
nèng suralaya kabêrbah
sêdene manungsa jisim

gora rèh kagiri kentas
mila mangke manjing ing wêsi kuning
pan luput wong têguh timbun
mila kang sêkti ywana
ponang bindi pênuh dènnya makan ratu
miwah prajurit wudhu prang
tanpa wilangan kapilis

wêwasi kèh pinêjahan
guntu-guntu manguyu makan bêsi
rèh mayangi tyas kalingkung
kalimput ing sukarda
tuwin Rêsi Pamênggêr tansah pitutur
ing atmaja Menakjingga
agèdhèg ora pêrduli

Hyang Pamênggêr kawlasarsa
pangucapnya sang tapa ngasih-asih
kang putra tansah rinangkul
sinungan erang-erang
têpa tladha ing kina kang para ratu
miwah kang para dipatya
kang sampun dados palupi

kang nistha madya utama
tur jinatèn sabda ingkang piningit
kênyataaning dewa gung
lan wahyuning narendra
rèhning balakuswala samya tinutur
sang wiku sarya ngrarêpa
dènnya pitutur ing siwi

Menakjingga tansah nyêntak
nyêntak pugal wuwusira mawêngis
sudarma tan kenging muwus
tansah sinêngap-sêngap
yèn ajaa sudarma yêkti pinukul
Hyang Pamênggêr nglênggêr mulat
tinundhung mantuk mring wukir

Hyang Pamênggêr sru sungkawa
langkung dening kapita èsmu tangis
byating wong adarbe sunu
têmahan murang krama
nêngèng wiyat umatur ing dewanipun
hèh juwata ingkang mulya
Menakjingga suta mami

sungana manah raharja
Hyang Nêrada asung swara dumêling
hèh Pamênggêr mitraningsun
sayêkti datan kêna
budi andhap lawan bêbudèn kang luhur
pinintakakên ing laya
wus ganjarannya pribadi

lamun ta Si Menakjingga
darbe sêdya mêminta Suksmana di
ing bêbudèn kang rahayu
sayêkti pinaringan
aja sira salah cipta ing dewa gung
Sang Hyang Pamênggêr karuna
gya mantuk dhatêng ing wukir

ing mangke Sang Menakjingga
silih nama ran Prabu Urubêsmi
siniwi kang para ratu
miwah kang para menak
dêmang rôngga dhaèng lan para tumênggung
mantri prajurit bêlabar
lir sêgara tanpa têpi

pêpatihira sang nata
Angkatbuta Kotbuta angajrihi
kalih samya suranipun
tur kalih sami sanak
kêmbar mendha Dumraksa Kampana diyu
têguh timbul widigdaya
sumewa karsaning gusti

datansah asewagora
para raja aglar munggèng ing kursi
Dewataka Rajèng Bandhung
Sumênêp Dewasraya
Sri Dewa Gung Walikrama Rajèng Wangsul
Sang Bathara Basutôntra
Mêkasan Madura Aji

Raja Dewa Baudhêndha
Dewa Jarumuka Sang Raja Bugis
Dewa Prêlanggi Sang Prabu
ing Kêling Maha Raja
Dewa Danurwenda ing Balega têpung
anênggih ing Pêkacangan
Menak Pêrmangsul Dipati

ing Wajak Menak Calunthang
Menak Cruring dipati ing Walèri
Pênatasingron Tumênggung
nênggih ing Pêjarakan
Menak Wilôntaka ing Gêmbong sumuyut
Menak Pasêng Pasuruan
Menak Panuntung ing Bangil

Radyan Menak Jayalena
Prabalingga malih sang adipati
ing Trênggalèk sampun nungkul
Dyan Arya Menak Sopal
para raja para menak pra tumênggung
anigan sapêtarangan
gilig rêrêmponing jurit

kantun dipati satunggal
ing Lumajang mogok madêg kang baris
Radèn Menak Koncar pangguh
nadyan têkêmanira
Menak Koncar apan ta sayêkti purun
jajahan nagri ing Daha
kathah nungkul pra dipati

kagyat Dipati Sindura
Bêlambangan ing mangke madêg aji
bawahira kathah têluk
rumôngsa lamun tiwas
ingabdèkkên dadi tanggulanging pupuh
sakêlangkung dukanira
tan sêdya mundur gumingsir

siniwaka sira dipati ing Daha
anèng ing pôncaniti
aglar kang punggawa
miwah kang pra sêntana
Patih Kêbogêdhah ngarsi
samya siyaga
sasikêping ajurit

sang dipati jaja bang lir balêdhosa
kêdah anglanggar jurit
dhatêng Bêlambangan
mangkat sami sakêdhap
kêsaru wau kang prapti
Dyan Menak Koncar
sigra dènnya tur bêkti

Sang Dipati Sindura kagyat tumingal
tandya ngancaran aglis
Arya Menak Koncar
ri wusnya tata lênggah
gêpah Sang Sindura angling
lah paran arya
sira gêpah sun èksi

awotsêkar Radèn Arya Menak Koncar
amba atur udani
uwa mring paduka
ing mangke Menakjingga
samêkta atata baris
sarèrèhannya
saha raja sadasih

apan silih sampun anama narendra
ran Prabu Urubêsmi
sumêdya mangrêmpak
nagari Majalêngka
sadaya wus sami balik
sagung pra menak
ya ta sang adipati

sarêng myarsa aturira radèn arya
talingan lir sinêbit
panêbdanira kras
lidok Si Bêlambangan
dyan kinèn têngara jurit
Ki Kêbogêdhah
gêpah nungkêmi nangis

dhuh gustiku pukulun tuwan lèrèha
Dyan Menakjingga sêkti
bala yutan wêndran
kainan mapag ing prang
ngantosa para bupati
myang para menak
sêdhêng umangsah jurit

lawan malih pukulun dèrèng tur wikan
mring Maha Prabu Dèwi
sampun tuwan mangkat
prayogi tur uninga
kang lumampaha kariyin
sarta mêpêka
kewala ponang baris

sêdhêng pêpak kang bupati para menak
nuntên sidhiyèng jurit
mênggah sang dipatya
tansah angusap jaja
kumêrkot kang waja gathik
sira dyan arya
umatur awotsari

kangjêng uwa lêrês ature pun bapa
apan yogi rumirih
lêrês tan wande prang
nanging ta amrih mênang
pintên dangune wong mati
yèn padukarsa
ungguling prang kang pinrih

sang dipati wus sarèh ing dukanira
karya nuwala aglis
ponang duta mêsat
miwah kang pajinêman
pan sampun sinêbar sami
paring uninga
dhatêng môncanagari

mêne gênti ing mangke kang kawarnaa
nênggih Sang Urubêsmi
sampun aputusan
pêpatih kang umêsat
saha kang sêrat katur mring
Sang Prabu Kênya
dhapur bun-êmbun enjing

sarta nungkak wong agung ing Bêlambangan
ciptanira ing galih
lamun ta kêtampan
laju angadêg pisan
jumênêng ing Maospait
lamun katulak
lajêng gêcak nagari

mila ingkang pramèswari para garwa
sagung myang para sêlir
binêkta sadaya
tuwin kang para raja
sami bêkta garwa gundhik
môngsa wurunga
anyakup Prabu Dèwi

kang sinêdya abaris anèng Lumajang
wus bodhol saha dasih
bala wêndran yutan
jurang mangalas-alas
kèdêk kèlês gunging dasih
atêmah ratan
samargaangajrihi

rawak-rawuk prajurit ing Bêlambangan
angsal pêngaja gusti
samarga ngêrayah
aran wong Gologothang
Bajobarang ngowak-ngawik
wong Gathudara
Juranggathu mangiyip

Macanambal Carukdhênggung Surarayah
lawan wong Cukilmanik
Rujakpolo lawan
Surabêthot sumahat
asikêp ganthol cêmpuling
gêrènèng canggah
pêpênthung myang suligi

tangèh lamun kinôndha wong Bêlambangan
tan kawarna ing margi
wus prapta Lumajang
sarêng lan Menak Koncar
saking nagri Daha prapti
amapag ing prang
saking kitha mêdali

anging para garwa pra sêlir sadaya
wus dèn ilèkkên sami
rumaos tan bangkat
suwêng sajroning kitha
anak rabi sami ngili
janmane lanang
kêrig umagut jurit

wong Lumajang gêgamanira rong nambang
rong biting nitih wajik
samya gêgangsingan
ingaran Trunalanang
tu tate tinumbak milir
tinatah mêndat
kawan dasa kinanthi

mring dyan arya samarga samyambêg pêjah
sampun pêngayun jurit
rame long-linongan
mungsuh kêlawan rowang
bêrêg-binêrêg mapanggih
samya sudira
tan ana ngeman pati

baris wetan makêthi mayuta-yuta
dhasar mangrobi tandhing
mangilês mangidak
rok biring caruk pêdhang
kumrêpyak pating carêngkling
swaraning surak
lir udan sinêmèni

tambur awor kêndhang gong munya sauran
bêgor kang bêndhe bèri
akuwêl dènnya prang
kèkèt jambak-jinambak
sawênèh agênti kêris
dugang-dinugang
rame banting-binanting

Menak Koncar wuru gêtih saya nêngah
sarwi sikêp jêmparing
ngamuk nèng turôngga
têguh sakudanira
pun jatha suranya wijil
ulêsnya krêsna
sukunya panggung putih

galak naut ing mêngsah pagas matatas
radyan numbak manitir
lawung lir kitiran
singa kêtrajang bubar
sinosog ganjur tan osik
sira dyan arya
singa sinêrang mati

wus caruk wor tanbuh mungsuh lawan rowang
wong Lumajang kèh mati
sasisaning pêjah
lumayu asangsaran
dyan arya ngamuk mangukih
lan Trunalanang
tan pasah dening biring

saya sayah dyan arya dènira aprang
saksana angunduri
sarya pinetaran
wadyane Trunalanang
siji nora nana gingsir
mung kudanira
akathah ingkang mati

wus ingungsir rahadyan saparanira
lumêbèng ing wanadri
langkung kêsayahan
mundur ngurugan bathang
marga ingkang sami ngungsir
pan wus katilap
ngalor lampahing baris

mring Lumajang sapraptanira ngêrayah
gègère kang kulalit
Prabu Urubêsma
ngêbruki ing jro kutha
para nata magêrsari
abêbarisan
lir samodragni ngalih

wadyanira ambêlabar kering kanan
sarya ngobong-obongi
gantya kang kocapa
Kotbuta Angkatbuta
raina wêngi lumaris
untap-untapan
duta Sindura mijil

kawarnaa kang miyos tinangkil
prabu ruming sinom
mênggêp munggèng ing sitihinggile
kasongan witana di rinukmi
pinrak dhampar gadhing
rinênggèng mas murub

sarya ingayap pingitan cèthi
munggèng ing kêkobong
Rêtna Rarasati nèng ngarsane
Citrasmara miwah Citrawati
Widasmara tuwin
Widawati ngayun

Sêpêtmadu Ni Wilaja tuwin
gya lumêksana lon
animbali Ki Patih Lugêndèr
praptèng ngarsa ngandika sang dèwi
paran kang pawarti
bapa milanipun

Menakjingga sawarsa tan nangkil
bapa kang suwados
awotsêkar Ki Patih Lugêndèr
sing kawula amirêng pawarti
kêdah madêg aji
gêmpur Majalangu

tan rumaos gusti lamun abdi
angrêbat kêraton
anging dèrèng miyarsa yêktine
wong dagang layar gusti sampun waradin
pawartosnya sami
Menakjingga purun

Prabu Rara duk miyarsa turing
bramatya winaon
sasinome goyang pilênggahe
jajanya brit anglir mulad gêni
sinamun ing manis
pangandikanya rum

sun watara yayi Rarasati
yèn èstu kang wartos
Menakjingga apan darma bae
baya wus karsane Suksmana di
kang marna ing dasih
pakêrti tumuwuh

wus pinêsthi ing jangji tan gingsir
karsaning Suksmanon
Dèwi Rarasati pan ature
lêrês andrês kang ponang pawarti
nging kawula gusti
ing wartos tan tumut

dene rama Sindura Dipati
tan wontên tur anon
nadyan yêkti amalik tingale
Menakjingga pêksa ngrata bumi
kados tan nêdhasi
mring wong Majalangu

Prabu Rara mèsêm winor liring
yayi môngsa borong
kang amarna isining rat kabèh
nêmbah matur ki rêkyana patih
yèn marêngi gusti
kramaa pukulun

para nata satriya bupati
dasih tuwan kang wong
pra prawira ing Majalêngkane
paran kinarsan paduka gusti
dados jatukrami
pamintaning ulun

mèsêm ngandika Sang Prabu Dèwi
iya bapa ingong
iya ganpang yèn uwis mangsane
pirabara ana sun karsani
wong sa-Majapait
miwah para ratu

nanging saiki dahat tan apti
maksih rêmên among
ing sarira yalêlamban bae
êndi ana wong lumuh akrami
besuk ana ugi
bapa karsaningsun

lagya eca imbal wêcana ris
kêsaru praptèng wong
kajinêman ing nagri Dahane
mundhi sêrat wus tinampan aglis
mring Arya Sêsimping
prapta sitiluhur

wus tinampan mring rêkyana patih
katur prabu sinom
kang nuwala sinuksmèng driyane
sahing bêkti Sindura Dipati
katur maha dèwi
kasihan dewa gung

gusti pun dasih tur pati urip
ing paduka katong
lir wong tambêt akagèt wiyose
Menakjingga ing mangke ambalik
wus umadêg baris
tur jumênêng ratu

para nata satriya bupati
pra menak gunging wong
beluk dhatêng Menakjingga kabèh
ulun mangke wus atata baris
amung angantosi
ing karsa pukulun

anggèn kula angêlanggar maring
Bêlambangan Katong
titi ingkang nuwala têmbunge
gya sinungkên Dèwi Rarasati
kêsaru gègèring
ing jawi gumuruh

sapraptane ponang duta patih
Bêlambangan kang wong
pun Kotbuta Katbuta praptane
pan sagêlar sêpapan ngajrihi
jêjaranan sami
dhomas kathahipun

nora nana wong dharat satunggil
gêrgut solahnya wong
dhêdhêg anèng pangurakan andhèr
gêpah Si Radyan Seta Kumitir
minggah mring sitinggil
sanèskara katur

ponang duta kinèn animbali
praptèng ngarsa katong
apan sarwi bêkta nuwalane
nging tan suka tinampan ing patih
Dyan Seta Kumitir
kalih ngingêr dhuwung

samya dhêsêk dènira alinggih
kalih mring dutèng wong
Layang Seta mêrdapa lênggahe
asta kiwa ngusap-usap rawis
kang têngên mipit kris
akras dènnya muwus

hèh Kotbuta apa bosên urip
apa kudu nglamong
nora suka kang sêrat tinampèn
amangsuli Kotbuta saryandik
ulun tan tinuding
mring ramanta iku

dinuta mring sang narendra putri
surak kinèn nyaos-
akên sarya tinampèna dhewe
anênggih mring Sang Aprabu Dèwi
orêg kang jajari
majêng baris têpung

lir ingunggar Dyan Layang Kumitir
myarsa grêgêting wong
pun Kotbuta cinandhak baune
Prabu Rara mèsêm jroning galih
langsenya kawingkis
gumêbyar kadulu

pun Kotbuta dinuking tingal mring
prabu ruming sinom
sagêbyaran gumêtêr anggane
manah anglês karingêtnya mijil
lir kêrtas winanting
sêmunya anjêtung

mukanira lir konjêm ing siti
pan sarya dhêrodhog
kang nuwala gya ingaturake
mring kya patih gya mangarsa aglis
Rêtna Rarasati
nampèni sastra wus

ya ta ngandika arum amanis
maha prabu sinom
yayi dèwi wacanên dèn age
layanging wong ingkang pêksa luwih
Dèwi Rarasati
manuksmèng sastra wus

nora paja kawêntar ing lathi
ya ta kang wiraos
wusing sêmbah ing mangke dyah anggèr
Menakjingga wus umadêg aji
Prabu Urubêsmi
bumintara kasub

amarentah samining narpati
wudhu ing palugon
sarba paran yèn parêng nah anggèr
Urubêsmi suwitèng jinêmrik
owêl lami-lami
lêlamban sang ing rum

mêmundhuta sajong sapêdhati
kawula sumaos
pèni-pèni rajapèni anggèr
guru bakal myang kang guru dadi
paran kang dadyèksi
dasihe sumugun

tan suminggah sakpamundhut gusti
Sri Bêsma atanggon
sarta pantês akathah wignyane
toging prana kenging dipun tagih
kawula wong sêkti
wudhu ing apupuh

yèn paduka tan arsa ing mami
Urubêsmi abot
datan wande anglanggar jurite
dados karang abang Maospait
tur tan wurung panggih
sri nata kacakup

Rêtna Dèwi Rarasatya
sawusnya amaos tulis
waspandrês tumibèng jaja
kang sêrat sinêbit-sêbit
dyah matur awotsari
suraos tan yogi kunjuk
dhapur sawênang-wênang
anglamar paduka gusti
Prabu Kênya umèsêm sajroning nala

nora talah Menakjingga
bisa têmên anglakoni
dadi wayange juwata
wusana Sang Prabu Dèwi
ngandika mring kya patih
kinèn magêlaran gupuh
sang dyah têdhak ing dhampar
sarwi riyak tibèng wuri
Prabu Rara wus kundur ing dhatulaya

kyana patih magêlaran
prayitna sagunging nangkil
sira Katbuta Kotbuta
wus ajêng-ajêngan linggih
tandya pawongan mijil
Wilaja lan Sêpêtmadu
matêdhakkên nuwala
mawi ulês tluki kuning
dhatêng Tubin tuwin wêwangsul mring Daha

myang sasêbitan nuwala
ya ta wus tinampan sami
wangsul Ni Sêpêt Wilaja
Dyan Layang Seta Kumitir
sêbitan nuwala glis
kinêpêl binanting mawur
anèng ngarsaning duta
riyak sarwi ngusap rawis
Dyan Kumitir nêpsu tan kêna ingampah

mring Ki Rôngga Minangsraya
miwah mring Menak Giyanti
Kumitir pêksa anacak
mring duta Kotbuta Patih
datan kawrat ing kapti
mulat ingkang pêksa digung
risang duta sudira
apasang dènira linggih
pêksa nêsêg rakite wong Majalêngka

grêgêt-grêgêt Angkatbuta
lir ditya anaut janmi
orêg wong ing Bêlambangan
sêdya arêrêmpon jurit
ya ta Sang Adipati
Lugêndèr alon amuwus
duta sira muliha
sang nata datan mangsuli
umatura sasmita ajuring sastra

Katbuta Kotbuta mêsat
asêndhu dènnya lumaris
kôncanira anyêrampat
kya patih dènira linggih
sawadyanira sami
asugal sasolahipun
angajak dadining prang
ing alun-alun wus mijil
sigra budhal dêdamêling Bêlambangan

wong lunga tus jêjaranan
samarga ngobong-obongi
pasar kamargan rinayah
padhusunan marga tapis
ingkang kawarna malih
duta nagri Daha sampun
sinung wêwangsul mêsat
nuwala kang dhatêng Tubin
Arya Simping ingkang bêkta gêgancangan

kocapa Dyan Menak Koncar
kang têtruka nèng wanadri
ing sagarwa sêlirira
sagung wong kang sami ngili
ngumpul dados satunggil
wus rinakit bitingipun
wus tigang dalu dènnya
anèng têngahing wanadri
cinarita rahadyan dalu lumampah

rongpuluh wong Trunalanang
kang kinèn atêngga biting
sêpalih tumut rahadyan
mring Lumajang nyidra pati
nuju Sang Urubêsmi
mêntas abubaran nayub
ya ta kêpati nendra
Menak Konjar anglêbêti
kalih ingkang binêkta wong Trunalanang

dene ingkang kathah-kathah
wus pininta-pintakardi
nyiluman ing prênah samar
pêngamuknya kinèn nganti
maring rahadyan mantri
yèn wus karuan kêpangguh
anigas Menakjingga
amêsthi suwarèng dasih
Trunalanang rongpuluh kinèn tumandang

dyan mantri amping-ampingan
wus dèn ngon Sang Urubêsmi
angaglah dènira nendra
ambathang nèng kasur sari
wus awas radyan mantri
wadyane kalih kinantun
Menak Koncar nêrajang
Urubêsmi dèn kakahi
sinudukan eca angorok kewala

mukane cinacah-cacah
tan pasah datan ngulisik
netrane ingurêk-urêkan
gumilir tan mawi osik
sêmana amarêngi
Sang Prabu Bêsmi anglindur
radyan arya lumumpat
ngêjlogi pawongan guling
samya opyak gumêrah sajroning pura

gègèrira awurahan
sanggrahan kalêbon maling
obor lir pendah raina
radyan saparane kèksi
wong Bajobarang aglis
wong Gologothang mangêbyuk
Dyan Arya Menak Koncar
pêngamuke karo kêris
singa ingkang katêrajang anggêlasah

singa maju-maju pêjah
kang lumayu nandhang kanin
sadaya wong Trunalanang
ngamuk angulari gusti
rinampog datan osik
linamêng pinêdhang milur
singa kêtrajang pêjah
pêngamuke lawan kêris
saya kathah sumahap wong Bêlambangan

Radèn Arya Menak Koncar
mêlayu sarwi nyuduki
sawadyanya Trunalanang
lumayu amiyak biring
ya ta radèn kasupit
milar mring bata sumiyut
lajêng atêruntunan
wus anjog prapta ing siti
sawadyane ana ingkang mêdal lawang

wênèh nusup margi toya
warna-warna ngêrbut urip
wênèh mancik mancal rewang
gênti-gênti anulungi
wus sami prapta jawi
nganti ingantèn wus kumpul
dyan arya mêgap-mêgap
sêsiring ngebat-ebati
kaupama damare tan kêna pêjah

wadyanira Trunalanang
akathah lajêng gulinting
sawênèh amêgap-mêgap
watukira turut margi
wênèh sêngara sami
tobate akambon apyun
bukan makanan orang
trayoli uwong madati
radyan arya sawadya mantuk mring wana

pan sarwi agiyak-giyak
amarna tingkahing nguni
si binatang Menak Alas
sakêrmin sakêrbin anjing
sun suduk tan ngulisik
si dondros si asu buntung
kranjingan setan kawak
si luwak anggêgilani
sun têtêdha oliha tandhing prawira

anglèlèh Dyan Menak Koncar
andheprok pinggir wanadri
lan wadyane Trunalanang
ngaringakên napas sami
ana wadyanya siji
duk kala pêmangkatipun
apyunedèrèng ngantya
inguntal sêlak lumaris
jrih sumaya apyun binuntêl kewala

rong pès sêtali bobotnya
kang sêtali wus ginigit
kang sapès kinarya jimat
nèng ikêt tunggil sêmail
sadaya opyak sami
ting salênthing mambu apyun
kang bêkta tinakonan
tan ngaku mêksa dèn udi
wong satunggil dèn gujêg maring wong kathah

wus kêpanggih kang pes-pesan
nèng ikêt binuntêl brêndhil
tandya ingêdum wong kathah
ingkang gadhah bêrbês mili
dyan arya gumya angling
yèn sun prapta kuwon ingsun
sun lironi bot sreyal
sakiki aja ngrêdatin
sambung umur iku otot tunggu nyawa

warnanên ing pêsanggrahan
maksih gumuruh swara tri
gègèr wong sapêmbarisan
Prabu Bêsmi tan ngulisik
ya ta kawarna enjing
kajinêman Daha rawuh
Adipati Sindura
sineba busana jurit
sakarine pra menak myang pra dipatya

wus kumpul apradandanan
duta prapta awotsari
ing purwa madya wêsana
saaturira wus titis
sarta ngaturkên tulis
wêwangsul ing Majalangu
cinandhak kang nuwala
binuka sinuksmèng galih
sasampune paman ing pangèstuningwang

rèh paman atur wuninga
yèn Si Menakjingga balik
paman nuwun ing parintah
dènnya arsa magut jurit
langkung tarima mami
nanging datan sagêd ingsun
paman asung parintah
wuruk-wuruk kang nglakoni
lamun ajrih paran gèn sun murunêna

lamun purun sun tan wignya
amapak suraning janmi
dene ta Si Menakjingga
ing mangke sampun dhatêngi
pênglamarnya ing mami
yèn sun lênggana ginêmpur
kinarya karang abang
paman nêgri Majapait
datan wande Menakjingga nglanggar ing prang

wangsul manira têtanya
anggêpe paman ing mami
ing mangke kaanan ana
manira arsa udani
titi têmbunging tulis
sang dipati mijil kang luh
sarya nungkêmi sastra
wusana sang adipati
ciptanira umangkat yuda kênaka

kapiting tyas sang dipatya
lèrèhannya akathah ingkang balik
pra menak para tumênggung
ing Gêmbong Pasuruan
ing Trênggalèk ing Bangil pan wus anungkul
saklangkung dènira merang
lawan ingkang kaping kalih

cinandhak kurang graita
awusana cinacad wêdi mati
sami sakêdhap wus daut
budhal sakancanira
para menak dipati para tumênggung
kêrigan wadya ing Daha
kadi ta sela blêkithi

yangyang wêrdu ôngga sasra
têngara ngrik awor ngriking turanggi
gumêntar kang galaganjur
cucukira ing lampah
Giwangkara ing Malang ika tumênggung
sumambung Dipati Ngrawa
Dyan Arya Surônggapati

Kalangbrèt Ki Nilasraya
Angun-angun ing Wajak Watuurip
ing Panaraga sumambung
kalih bupatinira
Endrajala lawan Menak Côndrakètu
ya ta wong agung ing Daha
anitih swandana èsthi

sinongsongan sutra jênar
kawan nambang prajurit wani mati
sèwu gêgangsinganipun
aran wong saradula
winêkasan wong Surabaya sumambung
dêmang bèi para menak
rèrèhannya sang dipati

sinawang saking môndrawa
abra murub anglir wukir kabêsmi
wênèh lir mêndhung lêlaku
anglir sêkar sêtaman
winatara salêksa pan rêbut punjul
untape kang balakuswa
lir sagara tanpa têpi

pamugarining alaga
Sang Dipati Sindura gêng ngajrihi
dhasar pamulu ngron-ron puh
wuwuh jaja lir ngobar
yèn sinawang lir Duryadana mapupuh
netrandik lir surya kêmbar
ngagêm limpungnya cinangking

agêmnya bindi nèng ngarsa
gotong wolu tur wêsi pulasani
sinêrasah abra murup
mênur manik dumilah
sarya ngagêm turôngga anèng ing ngayun
aran pun Jatha payudan
ulêsira mangsi warih

kalih agêmnya ingaran
pun subrastha nate ingagêm jurit
anglarug ing tindakipun
nèng marga gêgancangan
mêne gantya ingkang kinôndha ing wuwus
Ki Rônggalawe ing Tuban
kang lagya miyos tinangkil

mênggêp anèng Sokasana
pêpak sagung para arya pra mantri
dipati para tumênggung
rôngga myang para menak
kêndhuruan êmpu mêlandang bêbuyut
pêcattôndha minangsraya
supênuh mantri ing Tubin

pasisir môncanagara
samya pêpak sadaya anèng Tubin
Menak Binarong Tumênggung
Dipati Garobogan
Menak Gôndamêstaka Dipati Warung
ing Dêmak Sliringan Menak
ing Pathi Menak Widuri

ing Lasêm Menak Pêrmuja
ing Bêlora Ki Menak Sônggalangit
Purbarana ing Sêdayu
Tohpati ing Lamongan
ing Garêsik Sawunggaling Ki Tumênggung
Jipang Menak Kêrtagnyana
aglar sagung munggèng ngarsi

saha bala sakoswala
amiranti sasikêping ajurit
Rônggalawe mirêng sampun
ing mangke Bêlambangan
wus saèstu Menakjingga pêsthi purun
sêkait lan para raja
gilig lan para dipati

mangrurah surèng prang padha
arêbut rok lawan ing Maospait
mila pinêpak sêdarum
pasisir môncapraja
eca lagya agunêm lan patihipun
Dyan Arya Jayakusuma
kêsaru dutendra prapti

Dyan Arya Sêsimping sarya
mundhi sastra miyak sagung kang nangkil
Dipati Tuban agupuh
têdhak saking kursinya
kalih gêpah Sang Arya Simping amuwus
Ki Rôngga tampi timbalan
kang pangèstu Prabu Dèwi

dhumawuh ing jêngandika
lawan malih gusti paring sastra di
gêpah tampi matur nuwun
ri wusnya tata lênggah
gya binuka nuwala udayèng têmbung
paman pangèstu manira
dhatênga paman dipati

sampuning kadya punika
wiyosipun ulun asung udani
Menakjingga madêg ratu
saha nglamar maringwang
yèn tan purun ing Majapait ginêmpur
kawula sumôngga paman
pasrah nagri Maospait

sintên mapagêna ing prang
ingkang yogya namung paman dipati
sun darma jumênêng ratu
paman ingkang kawogan
mugêring rat rêrêntênging praja ayu
manira sumôngga paman
wus titi têmbunging tulis

bramatya Dipati Tuban
wadana brit sumyak lir wora-wari
jaja bang manglatu-latu
kadya blêdhos winulat
cingak sagung pra menak para tumênggung
goyang simping lênggahira
pan sarwi angusap rawis

sinamun saya kawêntar
sasêmutên salira mêtu gêtih
sêrat ingidêrkên sampun
gantya manuksmèng driya
warna-warna pra menak para tumênggung
sawênèh mijil kang waspa
sawênèh kang waja gathik

nging tan kawêntar ing sabda
ting karêkuh samya angajap jurit
sigra lêluwaran sampun
sarya ubaya mangkat
Radèn Jayapuspita swarèng wadya gung
prajurit wong dulangmangap
kêlawan wong judhipati

kêlawan uwong tram-traman
Sarawisa sêdhiya ing ajurit
Ki Rônggalawe wun kundur
tansah kêkanthèn asta
lan Dyan Arya Sêsimping aruntung-runtung
bisik-binisik sru mangsah
adu sêmu padha lungit

gya pinarak ing pêndhapa
sang dipati lawan Arya Sêsimping
ing purwa wusananipun
dinangu mring dyan arya
amangsuli sasanèskaranya rampung
manggut Rônggalawe Tuban
tan mawi mangsuli angling

wus mijil ingkang tadhahan
kampuh binggêl botor lan ali-ali
paningsêt cêlana sampun
tinampan mring dyan arya
tandya ngunjuk dhahar dhêdhaharan sampun
kêmbul saambêng kalihnya
kang ngladosi para sêlir

miwah kang para bêdhaya
lagi ana surya bisikan minging
kang gêndhing slukat binarung
rêbab suling mangraras
sang dipati dènira dhahar anginum
sabên-sabên katamuan
wong agung miwah bupati

mangkana yèn anyugata
mila ingkang wadya sami wêdyasih
rèrèhannya kang pra ratu
sêdene pra dipatya
para menak ambêk marma among tuwuh
miwah tamuan pandhita
adamêl gunêm sêmèdi

sawusira bojakrama
Dyan Sêsimping sinung wangsulan gya mit
mêsat saha bala daut
lampahe gêgancangan
aprayitna dyan arya sabalanipun
kunêng malih kawarnaa
sang adipati ing Tubin

nimbali sêntananira
kasalira pamomongnya dyan kalih
kang wasta Ki Dêmang Gathul
sêpuh cucud ing sabda
praptèng ngarsa kang putra kinèn anungkul
dhatêng wana pênggrogolan
dhasar têtumpon wus lami

Dêmang Gathul sigra mêsat
radyan kalih ngaturan mring wanadri
mangkat lan panakawan wus
asikêp towok kantar
panah pasêr suligi sawadyanipun
dhasar samya warnanira
dyan kalih nêdhêng birai

cangkrama sangsam andaka
kêbo danu siniwo ing turanggi
wulange kang rama rampung
radyan wus linampahan
wasis olah turôngga anandêr mamprung
onclang magêbang manumbak
supiting wêweka ngênting

tuwin yèn asikêp pêdhang
myang sanjata tuhu yèn angêntèni
sêdene ing dharatipun
rikat trampil trêngginas
tau ijèn lan banthèng minungsuh dhuwung
lumpatira kadi kilat
yèn ngancap angrêspatèni

manuduk sarwi amilar
mila langkung rênaniraing galih
panggulanging rama rampung
lesan sabarang lesan
main pêdhang atanapi main ganjur
wus laju mring panggrogolan
mêgatruh kang anèng wuri

wus sadintên sêdalu dènnya ngimur kung
sira dipati ing Tubin
mriyêmbada para arum
agantya sinawung ing sih
tuhu baut asmarèng ngron

anging garwa pêpunjêring tyas kang kantun
dènnya andhatêngi ing sih
ing mangke sang dyah ingimur
Rêtna Dèwi Banowati
gêpah sinambut jinêm ngron

lah kantuna gusti mêmanising arum
pun kakang aminta jurit
mêminta sihe mas ingsun
mapag wong sura sinêkti
widigdyèng rat ing palugon

tan tumama ing braja tapaking palu
gurinda sisane kikir
sèwu tan loro kang purun
mring Menakjingga ta yayi
mung ingsun puruh silih rok

yèn ta angsal pangèstunira sang ing rum
sarta tampi sihing gusti
têlênging pinujyèng kayun
ywa tansah kèndêl wong kuning
baya pun kakang rinêngon

yayi apa suwadine duka mring sun
pun kakang atadhah runtik
suka sinêrênga lulut
kinunjara ing jinêmrik
mangèstupada sumaos

nadyan akèh yayi ingkang para arum
tanapi kang para sêlir
nora paja-paja ingsun
sadrahingangin ngèmpêri
andika guruning sinom

Wilutama ing swarga rêbutan pasmun
tandhing aruming mêmanis
yayi tan môntra mèmpêr kung
sagunging kang widadari
pantês anyèthi sang sinom

mung andika gusti kang asih ing kakung
kang ngratoni ing wêwangi
musthikane asmarèng rum
pun adipati ing Tubin
pan sinihan ing Suksmanon

pinaringan garwa tatungguling patut
sasotyane luwês manis
kumarane widasantun
pinuji ing Hyang Pramèsthi
nitis andika mas ingong

ciptaningsun yayi mung andika masku
angabdi-ngabdi sayêkti
tan ngraos garwa riningsun
ing ariloka mas gusti
pun kakang malawija ngron

lamun cidra têngêrana ing saumur
ing ariloka wak mami
tagihên ngarsa dewa gung
yayi yèn ginalih lamis
pun kakang tumamèng pangkon

pangèstulun ing gêsang pan namung catur
kang dhingin Hyang Suksmana di
kapindho dyah ratu ayu
kaping tri dika wong kuning
baku titising krahayon

ciptaningsun ingkang amrih ayu-ayu
ingkang mupangati bumi
puniku jangkêpnya catur
ewamêngkono ta gusti
pêpêd-pêpêding ciptèngong

kang gumarit mung andika ing sir suwung
suwunge yayi nglimputi
kaana wujuding arum
kang momor sajroning mèdi
mung dika sang murtiningron

sang dyah dangu ingimur anèng tilamrum
pinangkya ing kasur sari
sêmang driya kapirangu
kawlasên sabdaning laki
nambang liring turira nor

adhuh gusti sang dipati nuwun sampun
kapundhi sihing akrami
wrating tyas tinilar pupuh
ulun datan sagêd kari
mênang tiwasing palugon

ulun tumut yèn layon tunggil cêpurung
yèn unggul kula ngladosi
mawongan madyaning pupuh
suka sang kakung namur sih
angrês binarung sabda lon

nora kaya mas anggèr kang gêtir juruh
kasuwun kapundhi-pundhi
kasuksmana wêrdayèng kung
wong ayu trêsna ing laki
kêdyarsa milwèng palugon

yêkti rikuh sèdhèng pamêlênging pupuh
môngsa kobêra ngladèni
anggèr mring andika masku
baya durung babak busik
wadya gung sun têkèng layon

salabêting pangèstu pujwa môntra nrus
sun tan etang baya pati
katongton manising pasmun
èsême gumarit ati
kepyan ingêring palugon

dèn pêrcaya yayi gèn ingsun prang pupuh
yèn rinusak jawata di
nora pilih marganipun
datan kêna dèn palangi
andhap tiwasing palugon

wus pinêsthi jangjine tan kêna wurung
yèn rinêksa Suksmana di
sapabisa ngrusak mring sun
yèn kinarya unggul jurit
sapa klar mungsuh lan ingong

balik yayi lindhungna marang Hyang Agung
sapangrèh darma nglampahi
myang andhap ungguling pupuh
dudu pakaryaning janmi
atas karsaning Suksmanon

sang dipati ngrakêti jwala pangungrum
ngladosi gantyaning ari
aluwês sasolahnya lus
ngêsêp-êsêp pasang liring
lir bêrmara manguswèng ron

nyênyêt manis sang kakung ingkang pitêmbung
mangranu padaning ari
nah anggèr jimating ulun
musthikaning adi luwih
mung dika gusti sun among

wusanane yèn dika kang ngakèn wurung
pun kakang tan èstu jurit
prandene para tumênggung
pra menak para dipati
pêpak tir jalanidi rob

lawan bênêr pamintanira mas ingsun
ala kinèn wurung jurit
nanging wus karsaning ratu
ewamêngkono mas yayi
wuruk-wuruk karsaningong

Prabu Rara pantês andhahar rèh ingsun
sênadyan wurunga jurit
pun kakang sayêkti sanggup
pirangbara têmbe yayi
nêmtokakên prang madu ngron

sang dyah nyiwêl aturnya mikat sih
gêgawokan lamun darbe sabda
tur iku lêlamis bae
mendah suraking mungsuh
yèn ta lamun Wong Agung Tubin
yèn tan miyos kêlagan
ngèsêman dewa gung
prajurit anjayèng rana
mung cacade tan asih adarbe cèthi
nora nimbangi trêsna

sun têtêdha ing siyang myang ratri
sun bêbuntar ing padoning kunca
aja pisah lan dhèwèke
nanging tan pinilaur
winêstanan ngribêdi jurit
sang kakung rêsêp mulat
mèsêm manguswèng glung
kang guywa binarung sabda
nahing anggèr kang nora-nora ginalih
mendah yèn mêngkonoa

nora liwat gusti wong akuning
ginaliha utamane yuda
lir wong sêmèdi ciptane
iku pamêndêng anrus
pêndadaran Suksmana luwih
tan kêna maro tingal
dhompo wawasipun
sêdene yèn têkèng ajal
kurang budi keron utamaning pati
cinêla Suksmanôngsa

bênèh lawan pati kang patitis
trusing tingal têkèng kawisesan
anggulang gung kaswargane
mas mirah ariningsun
dipun pasrah kang murbèng urip
sagêlar isining rat
tan liyan wong ayu
amung sih dika kusuma
sun karyane anggèr sanguning ajurit
minôngka tumbaling prang

manguswèng dyah ngêsês nambang liring
nganoragèng lumèngsèr sing pangkyan
winor ing èsêm dêlinge
bok sampun sang binagus
mriyêmbada marang ing cèthi
apa tan bosên mana
wong wus padha sêpuh
bok têpung sanak kewala
nora isin putrane têtiga sami
tur padha wus diwasa

sang dipati sabdanira manis
nahing anggèr duk pêngrasanira
abènèh lawan yêktine
Sêkati putraningsun
kakangira pantêse ngadhi
mas mirah lawan sira
pinêsthi dewa gung
gêsang dèn tumêkèng lena
ngariloka dèn tulus wong loro rêsmi
sêngsêm andon asmara

yèn sun dulu maring sira gusti
kaya duk anyar durung sawarsa
lami sayimbuh lêngêse
duk putra siji wuwuh
mêmanise saya nusuli
pêputra kalih wêwah
ingungsi sumyar rum
pêputra tiga mas mirah
kumarane luwês mêsês amilêt sih
ngumpul mring Banotya

srining buwana myang srining manis
pasrangkara myang srining sêsêkar
ngumpul marang dika kabèh
srining kang swarga pitu
srining widadari wus ngênting
ngumpul ing Banowatya
gusti mirah ingsun
midêr ing rat tanpa sama
sumrah rumnya gandhange angrêspatèni
ngêbêki nagri Tuban

kêmanisên Rêtna Banowati
sinugun-sugun pinujyèng tilam
lênglêng ngênglêng ing driyane
lir sarah munggèng ranu
wus rumojo karsaning laki
wimbuh ing kadrêsanan
kagunturan madu
winayang susila brôngta
amartani ing rèh kasmalaning rêsmi
maharsèng tama sabda

pan kacatur kang anèng jinêmrik
wus dumugi gènnya pulanglaras
enjing gumêntar swarane
têngara mung gumuruh
kang kêndhang gong tambur myang bèri
salomprèt munya ngraras
têtêgnya lir kêtug
sumahab kang pra bupatya
balakuswa pra menak rôngga ngabèi
aglar munggèng paseban

sajuru-juru sagunging dasih
aneka-neka dinulu sinang
satunggul kumlap layune
lir obar-abir kuwung
kang kêkôndha bandera asri
pênuh wadya ing Tuban
aglar ngalun-alun
Dyan Arya Jayapuspita
minta-minta mêmatah lakuning baris
ya ta sang adipatya

wus angrasuk kêpraboning jurit
sang dipati pinarak pêndhapa
kinubêng para garwane
Sang Banowati ayu
lir mintuna kêlawan mimi
dahat tan kêna bênggang
sang dipati bagus
angêlipur paribrôngta
rêbut manis pra garwa kang para sêlir
sinambrama ing sabda

putranira pan Sang Dyah Sêkati
tansah rinangkul dhatêng kang rama
winangwang-wangwang citrane
lir sunggingan winangun
kraos ing tyas Dipati Tubin
apan kadi sinêndhal
kang putra ingimur
dhasar gungan ing la-êla
ya ta garwa kang putra myang para sêlir
ri wusnya nuksmèng pada

alon mangkat risang adipati
ginarêbêg para garwanira
putra ambondhèt sondhère
kêkanthèn asta mungguh
lan kang garwa Sang Banowati
kandhêg nèng paregolan
Ki Rôngga nabda rum
lah kantuna mirah ingwang
nahing anggèr pun kakang umangkat jurit
sun minta jampi brôngta

sang dyah mucang mulung saking lathi
tinarimèng waja sang dipatya
mangrês mangrangkul garwane
kadya pêksi atarung
dangu dènnya amêgat ing sih
pan sami èsmu waspa
sadaya para rum
ya ta ingkang kawarnaa
sang dipati wus pinarak pôncaniti
aglar ingkang sumewa

menak rôngga myang para dipati
kinèn mangkat saha bala budhal
kang gêndhing tinêmbang rame
kolontaka jumêgur
kadya gêrah swaraning janmi
lir sulung mêdal enjang
èbêg wor supênuh
tan kaliru prênahira
wijah-wijah asêlur agolong pipit
makupu-kupu atap

pasrang gurnitaning kêkuswa sri
panjrah bajra prakatha lir gêrah
sumahab patya wèsthine
ywasrining mawa gyut
pirang-pirang winulat kadi
têtaru ing udaya
kang mangsaning catur
kang dadya cucuking lampah
Kêrtagnyana ing Jipang sumambung wuri
Tohpati ing Lamongan

Sawunggaling Garêsik nambungi
gya sumundhul Arya Purbarana
Sêdayu ya ta wurine
Sônggalangit Tumênggung
ing Balora ingkang nambungi
Nglasêm Menak Pêrmuja
sumundhul ing pungkur
Menak Sliringan ing Dêmak
sinambungan Menak Widuri ing Pathi
tandya wadya ing Tuban

sarawisa araning prajurit
sèwu sikêp biring lawan tinggar
sinambungan ing wurine
dulangmangap pôncatus
sikêp kêrbin ingkang sêpalih
sêparo dhadhap kantar
towok ondhe tulup
sinambungan wong tram-traman
satus samya wisesa sikêp jêmparing
jamang mas kinartipa

wuri pisan ingkang anambungi
kawan dasa prajurit kang aran
judhipati andêl tos-tos
dharat asikêp ganjur
gagah-gagah prakoswèng jurit
brêngos godhèg plawangan
tur samya gung luhur
rampèk polèng kuluk capang
abêbadhong kotang jro baludru langking
tau tinatah mêndat

pinetaran gèbèg nora osik
tautate akêramas obat
angrêmpak ganjur lungide
wurinira sumambung
upacara samarga asri
lante gêndhaga bawat
kuluk lawan kacu
tênapi gêndir lantaran
tandya tindakira sang adipati
amungkur durmèng rarsa

