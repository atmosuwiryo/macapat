ya ta rêrêm ing tyas sang apêkik
dening tangis ing sajroning palwa
mêminta kamiwêlase
tuwin apuranipun
aturipun rêkyana patih
ngasih-asih mangrêpa
dhuh gustining ulun
kang môngka tejaning jagat
datan nêdya amrih piawoning dasih
panêdyane sadaya

saking kayungyun dadosa gusti
mulyakêna nagri Jamintoran
sampun salah cipta anggèr
pituduhing Hyang Agung
dene mangke paduka gusti
nugraha ing Hyang Suksma
mring rama sang prabu
Sri Bathara Sadarsalam
mila amba kamipurun ing sang pêkik
bêkta mring Jamintoran

angandika alon radèn mantri
iya uwis aja winicara
ingsun nora salah dalèh
luwih karsa Hyang Luhur
tan kuwasa badaning dasih
kumambang ing wisesa
nut ing titahipun
Patih Jahansirun nulya
matur ing sang rêtna sêsaosan mijil
aglar ngarsa ki putra

kyana patih sigra nêmbah amit
arsa nunggil wadyanira wuntat
lan Sadarkola sandhinge
sami rumêksèng kewuh
têdhak saking palwa sang putri
nitih sêsampan minggah
ing baitanipun
nênggih rêkyana apatya
aja kongsi ngregoni sang rajaputri
pondhea ing pocapan

ya ta karsane Kang Maha Luwih
kadi rumêksa durakanira
iya sakaro-karone
ywa kongsi bisa jibus
lir sinêndhal palwanirèki
saking ing ôntariksa
kumilat sumiyut
kari kang palwa sadaya
antarane lêlayaran pitung bêngi
lan palwane sang rêtna

baitanira wau sang putri
kadya kilat sumiyut kumilat
kang pitung dina adate
sadina asalipun
kang rong dina patbêlas ari
patang dina sawulan
ing pakantukipun
ing lautan wis tan kocap
palwanira sang rêtna kusuma prapti
muara Jamintoran

labuh jangkar ingkang juru mudhi
atêngara kagyat sagung palwa
dene wau ta praptane
nanging baitanipun
kyana patih datan kaèksi
lan Radèn Sadarkola
dèrèng wontên rawuh
mung palwa siji katingal
titihane sêlup nênggih rajaputri
prapta tanpa sarêngan

dèrèngprapta palwane ki patih
Patih Jahansirun Sidisalam
tuwin pra dipati kabèh
dèrèng wontên kadulu
baitane taksih atêbih
mung titihane sang dyah
pribadi kang rawuh
arsa mêntas saking palwa
rajaputra pinarnah ing tamansari
ngantosi kyana patya

orêg miyarsa sapraja sami
rawuhipun gustine sang rêtna
mung wadya kaputrèn bae
Ki Patih Jahansirun
Sidisalam sadaya kari
miwah kang pra dipatya
inggih sami kantun
gugup kang sami amapag
rajaputri jujug anèng tamansari
mrênahkên tamunira

wong jro pura ana kang mênangi
kang arikat ing pamêthukira
jujug maring taman gone
anon satriya bagus
cahyanira anuksmèng sasi
sang rêtna sigra mangkat
saking tamansantun
lajêng tumamèng jro pura
ingkang rama mêthuk ing kagok ping kalih
kang putra ngrangkul pada

pinêngkul-pêngkul marang sang aji
ingaras-aras êmbunanira
sarwi tinanggap tuture
kang putra aturipun
rama amba amung ping kalih
siram taman Iskandar
nulya na pitulung
mulyane sakit manira
inggih lajêng awêwêdhak siti putih
siti ing Jaminingrab

ingkang ibu angêkêp ngapithing
putra maksih umatur ing rama
kabèh sasolah-solahe
mila amba kasusu
pan nagari ing Rokam mangkin
bêdhah pinukul mêngsah
ing Sorangan gêmpur
lawan nagri Kalakodrat
sami bêdhah Wong Agung Surayèng Bumi
ingkang amukul ing prang

balanipun pan kadi jaladri
kaèbêkan pan nagari Rokam
wong agung Arab wartine
asugih bala ratu
ing ayuda sêkti tur wani
gung alit anèm tuwa
sami purun-purun
dene mênggah kang agama
kang pinundhi inggih agama Ibrahim
sami lan Jamintoran

Rajèng Rokam sampun nunggil sami
miwah sang raja ing Kalakodrat
sampun anut agamane
kang rama mirsa ngungun
mundhut ejrah ing kitab cilik
amiyak babing kitrah
pan mèh salinipun
kang êbab ujum winiyak
yèn wong agung bang wetan prajuritnèki
ngambah tanah ing Muka

tanah agêng wetan turutnèki
Mukabumi bumi Jaminambar
wus padha kalah yudane
iku pratandhanipun
yèn wong wetan sami nglurugi
wong kene pama kalah
iku cêpakipun
akire ing jaman kitrah
mèh awale jamane panutup nabi
mêkasi nayakèng rat

graitèng tyas wau sri bupati
Jamintoran Prabu Sadarsalam
kacathêt sirèng galihe
sadaya wartanipun
ingkang putra sang rajaputri
sang rêtna wus binêkta
marang ibunipun
mring kaputrèn dalêmira
ingkang ibu tan pisah onêng tan sipi
wuwusên sri narendra

wontên ingkang ngaturi udani
lamun kang putra antuk satriya
ingantun nèng taman gène
nanging watawisipun
inggih dede satriya janmi
kadi sirna kinêdhap
manawi pukulun
satriya jin parayangan
pêkikipun nyurêmi langên sabumi
bêkta kuda pêpêrang

amêpêki kapraboning jurit
bilih punika ingkang binêkta
kang têngga taman dhanyange
Jaminingrab pukulun
tumut dhatêng gusti sang putri
têngga taman Iskandar
katawis pukulun
sêmune dene manusa
sri narendra kagyat duk miyarsa warti
nimbali kang punggawa

punggawandêl ing nglêbêt kêkalih
praptèng byantara nata ngandika
lumakua dipun age
marang ing tamansantun
talikanên satriya prapti
nini putri kang gawa
pariksanên iku
jin datanapi manusa
yèn manusa undangên sun arsa panggih
nêmbah kalih prawira

mêsat mijil saking jroning puri
bêkta bala pitung èwu sowang
asri lan upacarane
bupati kalihipun
kang kinathik ing sri bupati
Bathara Sadarsalam
wus pracayèng kewuh
tate nguwisi prakara
agal alit tan kewran wus nama luwih
prawira ing ayuda

kêkasihe Sadarsal Sadarsil
kakang adhi iyèku prawira
sami tan ana bedane
mangkana lampahipun
sapraptane ing tamansari
balane kari samya
ing sajaban pintu
manjing wong loro kewala
duk umiyat anjêngêr punggawa kalih
lah ta iki wong apa

dene liwat baguse wong iki
kaya muluk lamun dinamua
durung tumon wong mangkene
iku ratuning bagus
lan ratuning manis rêspati
lir wimbaning basônta
tejane sumunu
manawi dudu manungsa
marêpêki wau punggawa kêkalih
Sadarsil lan Sadarsal

sarwi nêmbah umatur alirih
dhuh pukulun amba nuhun duka
kang abdi nuwun pitakèn
punapa jinisipun
manawi ta satriyaning jin
miwah lamun manungsa
ing pundi pukulun
tuwin wong agung punapa
anauri ingsun manusa sayêkti
saking nagari Ngarab

iya Wong Agung Surayèng Bumi
iku ingkang pêputra maringwang
putri Kelan patutane
putri Kelan jêng ibu
ingsun ngadêg satriya adi
mêngku nagari Kelan
angrèh para ratu
satriya bêbala raja
mulanipun kongsi wruh nagari ngriki
awit saking kasasar

ngiring-iring jêng rama don jurit
bêdhah nagari ing Kalakodrat
miwah Sorangan bêdhahe
Sri Môndalika Uktur
Mraja Gaji pan wus ngêmasi
banjur gitik ing Rokam
Gulangge wus nungkul
jêng rama nèng nagri Rokam
apêpara sun pisah lan wadya mami
nèng wana Jaminingrab

sangsam ijo kang ingsun balêdig
kasasar marang taman Iskandar
nuju sang rêtna nèng kono
iya ing taman iku
sabalane sun diaturi
nèng taman Jaminingrab
alase puniku
tamane taman Iskandar
ingsun turu ginawa marene iki
tan wruh kalinganeya

matur alon Sadarsal Sadarsil
yèn makatên paduka manusa
punapa kaprah warnane
putra Arab puniku
ing warnane sami lan êjin
ratuning parayangan
sami èmpêripun
kawula anggèr dinuta
dening rama paduka sri narapati
Sang Prabu Jamintoran

inggih ingkang arsa apêpanggih
lawan paduka dintên punika
duk miyarsa ing têmbunge
anyêngkal ing tyasipun
sira Radèn Umi Kelani
utusane sang rêtna
têka nora milu
wong ika angamandaka
dadya wau ki putra nauri aris
tan ana sêdyaningwang

atêtêmu lan ratunirèki
lamun arsa têtêmu lan ingwang
ratumu konên marene
pan ingsun nora wêruh
nora karèh nora kaabdi
ing Ratu Jamintoran
apa karyaningsun
apan ingsun durung niyat
katêmua kang punggawa kalih sami
madêg sakrodhèng nala

datan aketung ala lan bêcik
mung kaetang bramatyaning driya
ratune dèn asorake
sajêgira tumuwuh
Sang Sadarsal lawan Sadarsil
durung angrungu ujar
sêsotambung laku
nêdya pinondhong kewala
rajaputra punggawa kalih tajêmi
sami maangkas-angkas

sami arsa nyandhak kanan kering
dupi anglawe wus kadhinginan
sang rajaputra adêge
cinandhak kalihipun
wus ingikal ing astanèki
kang satunggal binucal
sumêbut sumêbrung
tiba sajabaning bata
gène bala gègèr dènira ningali
punggawane kacurnan

rajaputra wus nitih turanggi
mêdal sarwi angikal Sadarsal
nèng jawi pintu ngarsane
wadya gung mulat mawur
punggawane sami kabanting
sinawatakên bala
busêkan malêdug
têdhak saking kuda pêtak
rajaputra wusnya pêtak nitih malih
kèh bala kabalasar

ninggal gusti sami manjing puri
pan wus prapta katur ratunira
yèn satriya pangamuke
punggawa kalih sampun
katandangan balane gusis
sang nata langkung duka
manggil prapta gupuh
kang para ratu sadasa
ratu andêl sami abala nyakêthi
kalawan pitung lêksa

sami andêl kaprawiran jurit
budhal sabala muni têngara
gumuruh bala swarane
sami rêbut rumuhun
praptanira ing taman baris
angêpung pagêr bata
nglimputi akêmput
nyuraki akèn mijila
bupatine ratu sadasa mrêpêki
ngadhang jawining lawang

rajaputra wus nitih turanggi
nyamêthi kuda nyandêr wus mêdal
lir kilat wau wêdale
jonggiraji sumêmprung
wus anêngah mrawasèng baris
sarwi sru apêpêtak
ing langit gumludhug
kagèt kang ratu sadasa
inggih sami kapilêng japêng muririh
tan ana darbe karkat

kang sadasa sami dèn bandani
prajurite malêdug sadaya
giris agiras gègère
swarane kang lumayu
katur marang sri narapati
tiwas kabèh kang wadya
rêbah kabarubuh
tan ana ingkang kiwula
langkung duka sang nata nimbali malih
salawe pararaja

kayogya para praptanirèki
kyana patih gupuh praptanira
lan Radèn Sadarkolane
maras kalangkung gugup
rajaputra atêmah jurit
para ratu kang mangsah
barise kapêthuk
binêkta wangsul sadaya
Radèn Sadarkola lawan ki apatih
praptèng ngarsa sang nata

samya matur ngrungkêbi pada ji
mila gusti têmah sapunika
yèn dadosa aprang rame
putra Arab pukulun
bêbayani bôndakalani
têtela yèn ayuda
kang sayuta gêmpur
kang siji botên punapa
trahing Arab tan kêna linawan jurit
ditya wukir Jabalkap

tan kantênan wêndran yudanèki
sakêthi yuta tan kêna ngetang
wong siji kang numpêsake
ditya rasêksa diyu
wil danawa tapis ing jurit
Raja Gaji Sorangan
Môndalika Uktur
kabônda madyaning rana
pan binanting kunarpa jur awor siti
samênir datan kalap

lah punika pratingkahing jurit
samênggaha amêngsah manusa
yèn wontên angawonake
ngandika sang aprabu
nora wêruh mangkene iki
mung ingsun akon ngundang
dadine prangipun
pan ora wit saking ingwang
mung wartane angamuk nèng tamansari
yèku satriya Ngarab

matur nêmbah rêkyana apatih
kadi salang-surup kang dinuta
lan karsa tuwan garètèh
kadi yèn botên purun
lamun kula botên kaèksi
manahe salah tômpa
ing salêrêsipun
milane kenging kabêkta
duk kasasar kawula ingkang maripih
mèsêm wau sang nata

yèn mangkono rêkyana apatih
sira dhewe iya lumakua
ki putra prihên kênane
nuli têmu lan ingsun
kyana patih nêmbah wus mijil
wangsul marang ing taman
lan sabalanipun
bala ingkang kaprawasa
kèh kapêthuk prasamya dipun gosongi
ngungun rêkyana patya

tan kawarna ing marga wus prapti
Patih Jahansirun Sidisalam
wus katon upacarane
nèng jawi tamansantun
rajaputra wau ningali
lamun ki patih prapta
asrêp manahipun
mêdal sarwi nitih kuda
taksih dènnya angrasuk kaprabon jurit
praptaning jawi taman

têdhak saking turangganirèki
kyana patih wau duk tumingal
piniyak upacarane
saking turôngga mudhun
malajêngi rahadèn mantri
cundhuk angrangkul pada
ki patih sru muwun
anggèr apuntên paduka
ing lêpate rama paduka ing ngriki
ganas botên sarônta

kula dèrèng prapta datan nganti
nuntên karsa panggih lan paduka
dhompo inggih utusane
sampun kawula tutuh
rama tuwan narimèng batin
lêpate tan sêrônta
milane pukulun
amba taksih sangêt sayah
sawêg prapta kawula ingkang tinuding
ngaturi jêng paduka

bok paduka maksih sangêt runtik
sampun kapanjang duka paduka
rajaputra andikane
aja susah sirèku
lamun sira anggawa mami
parakna ing ranangga
nurut bae ingsun
karana witing kang gawa
awak iki sira ing pangandêl mami
pan dudu singa wonga

wusnya tata eca sami linggih
adhêdharan lawan ki apatya
kyana patih utusane
tur priksa ing sang prabu
yèn wus gampang sang raja pêkik
nurut marang ki patya
wau sêratipun
ki patih anuwun papag
sarta kurmat kamulyan ing sawatawis
dene satriya brôngta

kang katur ing sri bupati
aturipun ki apatya
punika satriya gêdhe
kang rama moncol ing jagad
bêbanthèng soring wiyat
tur trah satriya linuhung
bangsane bôngsa Ambiya

sang nata sampun nuruti
lajêng parentah mêthuka
kang pra dipati salawe
bêkta pamêthuk busana
miwah ingkang turôngga
agêmira sang aprabu
sapraptanira ing taman

punggawa sami ngabêkti
pra dipati Jamintoran
sadaya ngaras padane
marang Jêng Pangeran Kelan
ngaturakên pamapag
saking kang rama sang prabu
turôngga sarta busana

andhêku rahadèn mantri
anuhun ing aturira
sarwi alon andikane
paman patih mung turôngga
kang sih Sri Jamintoran
ingkang sun titihi iku
kudèngong tuntunên ngarsa

dene busana puniki
ampilên nèng wuriningwang
karana busananingong
iku kabèh pan pusaka
saking ibu Ngajêrak
ngandika sarwi acucul
paman sikatên kewala

wus lawas sun pulang siti
sapisahe balaningwang
durung mambu sikat kuwe
nulya wau rajaputra
mêndhêt saking ing êsak
sikat kawat waja surung
tinampan marang ki patya

makutha sinikat dhingin
kadi waja ginarenda
gumêbyar mijil apine
cingak sagung pra dipatya
Jamintoran sadaya
sajêg dèrèng sami dulu
makutha ing alam donya

bajo sutra mirah wilis
sinikat mijil dahana
kumêpyur pating pancorot
kyana patih matur nêmbah
anggèr anèh sadaya
busana dalêm puniku
sinikat mijil dahana

cahyanipun kadi gêni
sagung busana sadaya
ki putra ngandika alon
pan kabèh busananingwang
saking ibu Ngajêrak
ibu Ismaya puniku
lan eyang paring wasiyat

makutha di kang buka sri
jêng eyang Prabu Ngajêrak
kang musakani maring ngong
kabèh kapraboning aprang
wusnya malih inganggya
têdhak saking tamansantun
dadi tontonan samarga

tuwa anom gêdhe cilik
kontrag wadya Jamintoran
gêbèl ing marga punang wong
jajar kalawan apatya
wau Pangeran Kelan
dongong kang sami andulu
ing suwarnane ki putra

kang sami abisik-bisik
bêgja têmên gustiningwang
dene waluya gêrahe
siram ing taman Iskandar
ing wana Jaminingrab
olèh dhanyang praptanipun
ratuning jin parayangan

nyirnakkên langêning bumi
iku kumaraning jagat
êndi ana wong mêngkono
wus pêsthi padha lan wulan
purnamanèng ing dharat
yèn wong alam dunya durung
ana mangkene kang cahya

baya panukmane iki
Sang Ratu Mêsir ing kuna
duk Nabi Yusup alame
amèt saparoning jagat
bêbagus ngalam dunya
amung saparo kang dèn dum
marang wong sangalam dunya

saparo pinèt pribadi
mung nabi sri naranata
Yusup Mêsir kadhatone
kang duwèni kabagusan
saparo ngalam dunya
iki mêngko ana thukul
kang sami sang nabi raja

sayêkti jêbul puniki
tan wus kang sami ingucap
sagung wadya kang anonton
wau Prabu Jamintoran
mêthuk pangirasira
nèng panangkilan sang prabu
aglar sagung para nata

satriya punggawa mantri
supênuh ing panangkilan
datan antara praptane
ki patih lan rajaputra
têdhak saking turôngga
kêkanthèn ing lajêngipun
marak ing ngarsa sang nata

wus cêlak kagyat sang aji
tejane kang wau prapta
kadya wulan sasamine
têdhak saking ing dhêdhampar
Bathara Sadarsalam
rajaputra sigra tundhuk
angraup pada narendra

rinangkul marang sang aji
binêkta tunggil alênggah
ing rajaputra amopo
kêdah ing kursi kewala
sang nata angrêrêpa
adhuh nyawa putraningsun
akèh lupute pun bapa

apuranira ta kaki
aja sira duwe taha
kene prajanira dhewe
sun nyawa pasrah ing sira
darma bae pun bapa
agêr-agêr madêg ratu
batine kagunganira

aja sira cipta kaki
pisahe wong tuwanira
ingsun kang dadi lêliron
iya kutha gêng Kuparman
iya ing Jamintoran
mung sirike asor luhur
luhur wong agung Kuparman

dadi ngawu-awu mami
supaya katuladana
ing kamulyan kamuktène
sira kang dadi jalaran
dhawuh sihing Hyang Suksma
dumadakan sira rawuh
ing nagara Jamintoran

Pangeran Kelan wotsari
anuhun kalinggamurda
dhawuh sih andika katong
yêkti kadang kaliliran
batin rêraka tuwan
pratôndha agamanipun
salamine sampun tunggal

ngriki amaga Ibrahim
raka paduka jêng rama
kang rinadin salamine
inggih agama punika
kang bôngga tinumpêsan
pintên-pintên para ratu
lan pintên-pintên jajahan

kang pinukul ing ajurit
tan petungan para raja
kang wontên sore dhampare
raka paduka jêng rama
sang nata duk miyarsa
kacaryan sêdhêping wuwus
rêsêp asih mring ki putra

kondur ngadhaton sang aji
anganthi Pangeran Kelan
lan patihmanjing kadhaton
pinarnah munggèng pahêman
panêpène sang nata
sri bupati siyang dalu
anèng panêpèn kewala

tan pisah lawan sang pêkik
langkung sihira sang nata
kasok ing nala lulute
lir manggih rêtna sajagat
wus kadya gèning yoga
kang putra agung tinantun
ingadêgakên narendra

yèn kala mijil tinangkil
tan pisah sang rajaputra
kinanthi munggèng têngêne
ing wijoan palorêtna
sirêp wong Jamintoran
sadaya sami kayungyun
lam-lamên mulat ki putra

akarsa binayangkari
kang putra sangêt lênggana
benjing yèn sampun patêmon
Wong Agung Surayèng Jagat
yèn prapta Jamintoran
sakarsa ing siyang dalu
ki putra pinanggihêna

lan Dyah Julung Sulasikin
putri adi Jamintoran
dadya pêpacangan bae
nanging sang rêtna wus lêga
dene kang patêmbayan
sinawung ing rama prabu
rêmbag sagung para nata

kunêng duk mijil tinangkil
Sri Bupati Jamintoran
aglar ratu punggawane
satriya mantri punggawa
supênuh ing ngayunan
tuwin sang kadarpaning rum
Pangran Kelaswaraputra

nèng wijoan palowani
lan kang paman Sadarkola
munggèng kasatriyan gène
nèng ing kursi mas kewala
mung ki putra ing Kelan
nèng wijoan palowanu
satriya di senapatya

tur manggala ing ajurit
suraya jayèng alaga
ing praja môngka tejane
Pangeran Jaswadiputra
wong agung ing Suwôngsa
pinuji wong sapraja gung
gêng alit wong Jamintoran

miwah pramèswari aji
sampun kadi ingkang putra
ênggène ayoga dhewe
tuwin santana sadaya
jalu èstri sih marma
yèn tinangkil sang aprabu
dhêdharan lan para nata

panuwune kang para ji
tuwin kang para dipatya
satriya samya ature
kang putra Pangeran Kelan
yèn nangkil binêktaa
pinondhea wanuhipun
sami angalap manpangat

yèn kondur sri narapati
para ratu ingandikan
sadaya manjing kadhaton
ingiringakên kang putra
bojana ing jro pura
pinurih lêga tyasipun
têtêp anèng Jamintoran

tan ana pêgat saari
dènira samya mong suka
suyud sawong praja kabèh
wadya sih marang ki putra
la-ila parimarma
gung alit sami sihipun
kunêng gantya kang winarna

wontên narendra linuwih
mapan ta sakawan sanak
sami gagah prakosane
sami kadigdayanira
sami sugihe bala
nagarane ing Rulmuluk
kalawan sêdhêng taruna

punika ingkang sêsuta
Raja Kaharngalam nguni
tumut Prabu Jamintoran
tur kinarya senapati
mring Sultan Nyakrawati
Jamintoran ingkang agung
môngka manggalaning prang
asugih bala prajurit
sasedane kang rama prabu sêkawan

ing Rulmuluk pinarapat
rukune kêkadang sami
akêkutha Banjardawa
kang tuwa kuthane Wêsi
bisikanira aji
Kaharngalam ingkang sêpuh
panggulu Kadirngalam
Têmbaga kuthanirèki
kang panêngah nama Prabu Sirulngalam

kuthanipun pan Kuningan
ingkang waruju kêkasih
sira Raja Sipulngalam
pan Timah kuthanirèki
sami lêlarènnèki
jêro jêmbar patang puluh
dhêpa sakawan pisan
asugih bala prajurit
mangkya murtat mukir saking Jamintoran

inggih ingkang dadi purwa
ratu kang sêpuh sêdyèki
sira Raja Kaharngalam
tinarimanana putri
Ni Julung Sulasikin
mangkana panêdyanipun
nging Prabu Jamintoran
lumuh tan arsa nuruti
panuwune sira Raja Kaharngalam

nulya kadange sadaya
arêmbag sami ambalik
wani mungsuh Jamintoran
amukir agamanèki
pan nêdya angayoni
lali yèn wong tuwanipun
trah abdi Jamintoran
tur kinarya senapati
sugih bala dènira bêdhah nagara

nagari têlukanira
nênggih tigang dasa kalih
tur sami ratu prakosa
kinawonakên ing jurit
mring Kadarngalam nguni
sira prabu ing Rulmuluk
mangkya putra sakawan
kaconggah kudu ngayoni
marang Prabu Nyakrawati Jamintoran

nagri bèh kalih punika
wus samya binêkta balik
pinupu bulubêktinya
nagri tigang dasa kalih
tinampanan pribadi
marang prabu ing Rulmuluk
binagi pinarapat
sakadange kang mêndhêti
nora katur upêti mring Jamintoran

nuntên ing mangkya miyarsa
yèn Prabu Anyakrawati
Sadarngalam Jamintoran
amanggih satriya adi
trah saking Kuparmani
nalikanira pinangguh
ing wana Jaminingrab
ing taman Iskandar nênggih
langkung sihe Sri Bathara Jamintoran

lamun arsa tinêmênan
cumbu lalêr anguluri
bulubêkti winatara
mrih beka pinaring putri
Ni Julung Sulasikin
Kadarsalam kandhuhan kung
mangke wus kawan warsa
mung sapisan anguluri
ratu papat sangêt ngulah kaprawiran

wus atas pamiyarsanya
putra Rab lan Sulasikin
pan arsa dhinaupêna
ratu sakawan miyarsi
krodha apacak baris
wus nêmbah pambalikipun
duta ing Jamintoran
kang amupu bulubêkti
pan tinulak sarta srat tunggul panantang

mantuk duta Jamintoran
tan antuk mupu upêti
kunêng wau kang winarna
Sang Aprabu Nyakrawati
Jamintoran tinangkil
kang para nata supênuh
satriya pra dipatya
aglar ing ngarsa narpati
Jêng Pangeran Kelan lênggah munggèng kanan

nèng wijoan palorêtna
ki putra gènira linggih
cahya lir wulan purnama
praptanira pôncaniti
surêm kabèh kang nangkil
kontap ing ujwalanipun
kasaru praptanira
kang saking mupu upêti
nora antuk tinulak binêktan sêrat

ature punang caraka
nagri tigang dasa kalih
upêtine kinukuhan
tan sinung lajêng mariki
wus samya dèn pêndhêti
mring sang prabu ing Rulmuluk
sampun pratôndha murtat
mukir ing paduka aji
suratira tinampan muni panantang

lamun ora pinaringna
Rêtna Julung Sulasikin
lan satriya kang anêka
ingkang langkung dèn kasihi
aturna bandan aglis
marang nagri ing Rulmuluk
iku ing Jamintoran
yêkti wurung bosah-basih
lamun ora mangkono sun gawe karang

mèsêm Prabu Jamintoran
wau kalane miyarsi
Pangeran Bakdingujaman
salirane dadi gêtih
sumaput amarnani
dukanira rajasunu
têdhak saking wijoan
ing ngarsane sri bupati
sangêt dènnya supata Pangeran Kelan

paman patih sêksènana
para nata pra dipati
yèn ingsun nora bôndaa
mring ratu papat kang mukir
yèn tan narik upêti
nora bêdhah ing Rulmuluk
pan ingsun dêmi Allah
matia madyaning jurit
aja panggih kalawan kusumèng pura

nuwun pamit arsa mangkat
nênggih ing dintên puniki
sami eram kang tumingal
dukane sang rajasiwi
têdhak sri narapati
angarih-arih angrangkul
dhuh wode ing tyas ingwang
aja sira magut jurit
rajaputra datan kêna ingambêngan

ngandika anênggak waspa
sira Prabu Nyakrawati
Jamintoran 
- Sadarsalam
langkung kewrane tan sipi
kyana patih wotsari
dhuh pukulun sang aprabu
lêng tuwan lêganana
kula pribadi tut wuri
lawan tuwan mataha kang para nata


lamun tuwan ngambêngana
watêke anèm tan kêni
amrih karêming ayuda
pinalangana upami
inggih amanggih sakit
wantu cuwa manahipun
tuwan srah ing Hyang Suksma
anjurunga puji dhikir
dadya lêga sakêdhik alon ngandika


para nata kang prawira
salawe ingkang tinuding
kang sami prawirèng laga
balane anigang kêthi
punggawa jro prajurit
kang tinuduh gangsal atus
kang bêbala nyalêksa
sakala têngara titir
abusêkan balane tanpa wilangan


budhal saking ing nagara
sang nata kondur prihatin
nèng panêpèn salat kajat
tanpa dhahar tanpa guling
anênuwun ing Widi
sangêt dènnya amanêkung
mugi Allah paringa
salamêt ing anak mami
alananga ing yudane sutaningwang


miwah garwa sri bathara
sangêt dènira prihatin
tanapi putra sang rêtna
kalangkung susah kang galih
tan dhahar lawan guling
sajêngkare sang binagus
anênuwun mring Allah
he Allah Kang Maha Sukci
mugi-mugi tuwan paringa kamulyan


mugi lananga kang yuda
kakang mas Ismayasiwi
rinêksaa de Pangeran
salamêta anèng margi
warnanên kang lumaris
swaraning bala gumuruh
prapta jawining kitha
kya patih tan kêna têbih
kang ngêmongi 
- marang Sang Murtining Laga


kang môngka krêta wadana
risang nayakaning jurit
wus lêpas lampahing bala
ingkang pambarêping baris
sadasa kang para ji
pra dipati patang puluh
kang karya pasanggrahan
pasipêngan kang rinukmi
wus andungkap lampahe samadya côndra


talatah paminggir desa
Rulmuluk wus dèn anciki
gègèr wong desa dèn bahak
ngungsi jro nagari sami
katur ing sri bupati
ratu sakawan akumpul
mring kuthane kang raka
samêkta kaprabon jurit
kang misuwur putra Rab pangirid lampah


kabèh andêl Jamintoran
umiring sang narpasiwi
kang môngka nayakaning prang
ing jawi kithane prapti
kèndêl makuwon sami
jabaning kitha Rulmuluk
kadi samodra bêna
pasanggrahan amêpêki
badhe papan aprang ara-ara jêmbar


andadak sami rinata
kang badhe papaning jurit
raja pinutra utusan
mring jro kutha mawi tulis
ngantêp sêdyanirèki
ratu papat ing Rulmuluk
kang duta praptèng wisma
wêling wuwus dèn timbali
pan supênuh balane ratu têtiga


nunggil balane kang raka
samya biasa ngajurit
ingkang tuwa Kaharngalam
satus gas dêdêg rêspati
dene ingkang kêkalih
molung puluh gas apatut
ingkang wuragil pisan
sami lan pambarêpnèki
abirawa sami adêdêg nyatus gas


kasurane umbul gajah
ratu kang sêpuh pribadi
kang panggulu umbul warak
yèn binanting awor siti

- ingkang panêngah nênggih
umbule kayu sapêluk
panjang salawe dhêpa
muluk anèng ing wiyati
lamun tiba prapta sumyur tan dhinupak


dene ingkang anèm pisan
macan satus dèn bêthèki
nulya bêthèk kinêbonan
macan satus dèn amuki
kinrubut dèn kêrahi
akèh kang pêjah tinapuk
macan satus bêlasah
kang salira datan busik
iku anom nama Raja Sipulngalam


sadina-dina ajar prang
ratu sakawan prasami
nèng panangkilaning raka
saprajurite pinardi
wontên atur upêksi
wadya kang atunggu pintu
yèn wontên dutèng mêngsah
praptane ambêkta tulis
Raja Kaharngalam akèn nimbalana


kang cara ingandikan
kang wontên lawang sadêmi
wus kerid marang utusan
prapta ngarsane sang aji
katur kang punang tulis
winaos sinuksmèng kalbu
pèngêta layang ingwang
satriya trah Kuparmani
kang minôngka manggalèng prang Jamintoran


kinarya ibnu suraya
marang Prabu Nyakrawati
Sadarngalam Jamintoran
wruhanira laku mami
apan narik upêti
upêtine wong Rulmuluk
lan nagri Bèhro praja
sebane sira andhêgi
upêtine sira iya kang angalap


hèh ta Prabu Kaharngalam
praptèngong prajanirèki
kaya pa ing antêpira
nêdya ala nêdya bêcik
yèn sira nêdya bêcik
eling yèn nagri Rulmuluk
kabawah Jamintoran
amêtokakên upêti
madanani têlung 
- puluh ro nagara


bulubêkti saosêna
kagawaa laku mami
sayêktine mari duka
Sang Aprabu Nyakrawati
Jamintoran sayêkti
ingapura yèn siremut
kawula trah-tumêrah
amêtokakên upêti
lamun ora eling Kaharngalam sira


tan wurung sun pêcah ing prang
nagri ing Rulmuluk iki
kadangmu ratu sakawan
iku bakal sun talèni
karana iya wajib
numpês wong kaya sirèku
ratu murtat candhala
kalawan ta ingsun iki
ingkang kinèn amisesa jroning aprang


urip lawan patinira
lara lan warasirèki
samêngko nèng astaningwang
êndi ingkang sira pilih
yèn sira tulus wani
mêtua prang besuk esuk
aja angadu bala
dèn enggal padha ngawaki
ing ayuda mênang tata kalah tata


titi pamaosing sêrat
sigra tinindhihan wêntis
asru dènira ngandika
hèh duta muliha aglis
pan ingsun mêtu jurit
gustimu ing besuk esuk
kulite ingsun limas
daginge sun kon nèthèli
tambung laku ngandêlakên yèn putrambyah


dumèh lêlananging jagat
môngka surayaning bumi
jêr durung aprang lan ingwang
caraka sigra umijil
mantuk pakuwonnèki
ing marga datan winuwus
prapta ing pasanggrahan
lajêng umarêk ing gusti
kabèh katur sawuwuse Kaharngalam


suka mèsêm amiyarsa
Jêng Pangeran Kaelani
ya ta ing dalu bojana

- lan sagung ratu prajurit
kêndhang gong asênggani
myang kêplok surak gumuruh
miwah ratu sakawan
prasamya bojana latri
kunêng dalu enjinge yuda kênaka


Prabu Kaharngalam Kapikut dhatêng Pangeran Kelan.
Pangkur
gumuruh barêng têngara
mungsuh rowang mijil anata baris
sang aprabu ing Rulmuluk
mijil sakawan pisan
ambalabar prajurite wus atêpung
barise mungsuh lan rowang
wawas-winawas ing jurit


jêng pangeran ing Suwôngsa
lênggah munggèng wijoan palowani
Kyana Patih Jahansirun
Sidisalam tan têbah
miwah sagung prajurit kang para ratu
salawe anèng ngayunan-
ira sang rêtnaning jurit


têdhak Prabu Kaharngalam
nitih kuda kawot kaprabon jurit
wadya gung surak gumuruh
ratune mijil ing prang
praptèng papan angatepang kudanipun
sêsumbar anguwuh lawan
payo mêtua ngajurit


êndi rupane putrambyah
kang pinacang lan Julung Sulasikin
iki ratu ing Rulmuluk
bisikan Kaharngalam
anak Raja Kadarngalam ratu agung
iki mêtoni prawira
sumbaga prakosèng jurit


rajaputra wus miyarsa
mundhut kuda kya patih awotsari
anggèr kèndêla rumuhun
kula nuduh kang mapag
supayane paduka anggèr andulu
ing
- solah pratingkahing prang
waspadaa gêlarnèki


mèsêm nurut narpatmaja
kyana patih nuduh ratu prajurit
Raja Kanardis ranipun
nagrine ing Murtalar
sigra nêmbah Kanardis ing rajasunu
mangsaha nitih turôngga
kawot sakaprabon jurit


praptèng rana sumbar-sumbar
asru mojar gagap amuwus bêngis
sang aprabu ing Rulmuluk
pagene sira mapag
hèh Kanardis êndi trah Kuparman iku
kang nêka mring Jamintoran
kang padha ginusti-gusti


nauri Raja Murtalar
iya ingsun kang tan awèh miyosi
karana pêpundhèn ingsun
eman mijila ing prang
mungsuh sira bae uwis dening ingsun
bramatya Sri Kaharngalam
hèh sira arêp ngêmasi


tadahana gadaningwang
akudhunga ing bôndabaya wêsi
Raja Kanardis wus kudhung
sigra amutêr gada
sarwi alok panggadanira sang prabu
katulak tangkis lêgawa
sira Sang Raja Kanardis


wusnya ginada ping tiga
malês gada sira Raja Kanardis
arame pupuh-pinupuh
awas paningalira
rajaputra ing prange Natèng Rulmuluk
mèsêm dènira ngandika
pangeran ing Suwôngsèki


hèh paman rêkyana patya
lah ta iku pratingkahing ajurit
Kaharngalam ing Rulmuluk
dene kalok ing jagat
wus tinaha ing prajurit para ratu
yèn mungguh jamanku wetan
durung payon ing para ji


apa paman patih lumrah
ing bang kulon tatane prang puniki
ngikal gada padha 
- wagu
amasang tangkis kithal
yèn apranga lan paman Prabu Tamtanus
miwah paman Kewusnendar
andulu pan ora sudi


kyana patya matur nêmbah
saturute prapta watêsing langit
aprang gada sami widhung
matuh ing ngèlmi kêmat
panêluhan punika karêmanipun
sanès lan ratu bang wetan
ing Rum ing Arab prayogi


mèsêm Jêng Pangeran Kelan
ing karosan puniku padha luwih
nging tan ana bisa iku
mêtara gêgitikan
ora wêruh ing eman karosanipun
bau awake tan ana
bisa molah anglawani


paman patih yêkti eman
sun lawani ing prang gitik-ginitik
mêsakakên kang andulu
langite garundêlan
bumi kabèh miwah sakêkayonipun
banjur sun aprang junjungan
asêpa suwe ajurit


mangkana kang bôndayuda
Kaharngalam lawan Raja Kanardis
adangu pupuh-pinupuh
tan ana kang kasoran
sèlèh gada arame junjung-jinunjung
sor titih Rajèng Murtalar
jinunjung arsa binanting


sigra têdhak rajaputra
nitih kuda kinêtab jonggiraji
umêsat turôngga mamprung
praptèng têngah gya pêtak
winatara ki putra pêpêtakipun
misih nèng luhur turôngga
kapilêng kang sami jurit


uwal dènira anyandhak
panjunjunge marang Prabu Kanardis
kagyat Sang Prabu Rulmuluk
ucul panyêkêlira
aningali kang prapta anom abagus 
-
angling Raja Kaharngalam
sira parayangan ngêndi


pan ingsun Rajaputra Rab
kang pêparab Pangeran Kaelani
ngungun Sang Raja Rulmuluk
sugal dènnya angucap
kalingane maksih anom durung usum
yèn kudu rinêbut ing prang
eman manawa ngêmasi


warnamu pêkik kalintang
anauri Pangeran Kaelani
sanadyan mangkono ingsun
wus sanggup mring sang nata
payo Kaharngalam apa na sirèku
wau kang nusul mring papan
Patih Jamintoran prapti


nèng wurine rajaputra
sami dharat lawan Prabu Kanardis
sugal Sang Prabu Rulmuluk
kapitêmên ta sira
hèh putrambyah kudu mungsuh lawan ingsun
tuhu tan kêna dèn eman
tadhahana gada mami


Kaharngalam mutêr gada
rajaputra sampun amasang tangkis
pinupuh sang rajasunu
tan osik astanira
surak bala kalih arame gumuruh
radèn angêtap turôngga
mubêng nganan jonggiraji


kinitêr Sang Kaharngalam
pinarpêkan sinêndhal sampun kêni
gya cinandhak pinggangipun
saking nginggil turôngga
wus tinarik uwal saking kudanipun
ingikal saking ing tawang
sigra binanting sang aji


gumuling siti kantaka
wus tinalèn marang rêkyana patih
gawok kang samya andulu
luwêsira jêng putra
lan kuwate surake wadya gumuruh
ingundurakên saksana
wau marang kyana patih


ingkang rayi ratu kadang
pijêr dongong mulat kadange kêni 
-
gawok mring tandange mungsuh
dènnya mutêr ki putra
turanggane saasta pangrasanipun
suku tan napak ing lêmah
eram kapiram ing jurit


ora kiwul ingkang raka
nulya èwêd dening kasaput wêngi
sigra tinêtêgan mundur
bubar barising bala
Jêng Pangeran Kelan sabarise mundur
praptane ing pasanggrahan
bujana lawan para ji


wong Rulmuluk undurira
kasusahan gung alit pan prihatin
datan kawarna ing dalu
enjing nitir têngara
mungsuh rowang mijilakên barisipun
kalangan têpung akapang
atut prasamya wong cili


miyosi raja katiga
kang panggulu Kadarngalam wus nitih
ing turôngga sigra mamprung
praptèng papan sêsumbar
duk tumingal wau ta sang rajasunu
wus nitih turangganira
nandêr ing payudan prapti


lajêng anyandhak sang nata
Kadarngalam sampun kêni tinarik
ingikal binuwang mêtu
tiba ngarsaning bala
Jamintoran tiba kantêp sang aprabu
kantaka wus tinalenan
marang rêkyana apatih


Sirulngalam nusul bela
wus kinitêr cinandhak wus katarik
uwal saking kudanipun
binuwang tibèng wuntat
pan kantaka tibane tinalèn sampun
mring Kya Patih Jamintoran
ratu wuragil wus prapti


samêkta kaprajuritan
nitih kuda jênggi wêton Mahribi
praptèng rana sigra mupuh
mring sang narpatênaya
tinadhahan ing tangkis parisnya murub
mèsêm Jêng Pangeran Kelan 
-
dene akuwat wong iki


hèh ratu apa satriya
miwah lamun pungawa pra dipati
sumaur pan iya ingsun
ingong ran Sipulngalam
nagara ngong pan iya ing Sipulmuluk
arsa ambelani kadang
payo ta sisakna mami


ilokêna kadang ingwang
lamun nora mangkono sira êdir
sayêkti sira kang ngukum
anitir-nitir gada
rajaputra tan osik panangkisipun
wus dangu Pangeran Kelan
arsa malês anggambuhi


Prajurit Jamintoran Pêrang kalihan Prajurit Rulmuluk.
Gambuh
ngandika sang abagus
hèh ratu anom nagri Rulmuluk
dèn prayitna sun gada aja gumingsir
mutêr gada rajasunu
angêtap turôngga mêngkok


kudhung parisanipun
Sang Sipulngalam sigra pinupuh
pan kawuwung umbule turangganèki
kabotan panangkisipun
gigiring turôngga jêplok


putung turôngga rubuh
tiba kasingsal Prabu Rulmuluk
nulya tangi mrêpêki pêdhang tinarik
ngangkah sukune kudèku
rahadèn tumurun alon


amêdhang sang aprabu
putung katangkis pamêdhangipun
jêng pangeran ing Kelan angandika ris
kurang rikat ing pamuluk
tanpa gawe pêdhang karo


payo
- junjung-jinunjung
hèh Sipulngalam junjungên ingsun
latah-latah Sipulngalam lingirèki
mêkasi baya sirèku
ngajak junjungan lan ingong


ingsun ambêdhol kayu
atusan ingkang sapêluk-pêluk
tau ingsun tulung babad ing wong tani
dèn gawe sawah yèng uwus
tapis sagunging galondhong


mrêpêki rajasunu
sarwi angadêg ngarsaning mungsuh
nadyan silih mangkono jêr ingsun wani
sapa wruha asor unggul
nanging ta aglis kalakon


payo dhingina junjung
sigra anyandhak wangkinganipun
rajaputra ingangkat awanti-wanti
tan osik nora kajunjung
suraking bala gumuroh


kinuwatan kajunjung
mêksa tan obah sang rajasunu
jêmpolane sang nata tumètès gêtih
kacêp dalamakanipun
amadal siti mandhêlong


prandene tan kajunjung
mêdal rah khalas ing netranipun
rasukane jêbol napas mêtu kuping
sinèlèhakên sang bagus
Sipulngalam ngadêg dongong


ngunjal ambêkanipun
tan sarônta asru dènnya muwus
angurbaya gêmpala pucuking wukir
alah wêsi sira iku
gêdhemu samono abot


kaduga bêdhol gunung
payo agênti junjungên ingsun
rajaputra anyandhak nolèh mring patih
sigra Patih Jahansirun
anolih mangsit punang wong


sampun winangsit wau
sira apatih ya Jahansirun
ing medane
- prange putra Pusêr Bumi
wong Jamintoran atutup
sadaya kupinge karo


miwah tungganganipun
ing pusuh malam sampun tinutup
sigra ngoyog ing lambunge sri bupati
Sipulngalam asru muwus
pagene nganggo angoyog


satus gas dêdêgipun
sira watara mung patang puluh
kaya ngapa kêlara junjunga mami
nauri sang narpasunu
iya marmane sun oyog


sun bobot botirèku
aja kongsi lwih prakosaningsun
latah-latah angakak angêntrog wêntis
sigra Sang Ismayasunu
apêtak sarwi amaos


ayate surat Jabur
ing wiyati munya gumaludhug
gora-gora gêtêr-patêr erawati
kadya wukir sèwu guntur
sampun kajunjung sang katong


ingikal-ikal muluk
tininggil-tinggil samya dinulu
ing wadya gung wus dangu nulya binanting
kumabruk marwata guntur
gumuling kantakèng ênggon


Kya Patih Jahansirun
sigra anganciki jajanipun
wus tinalèn sang nata marang ki patih
prapta prajurit kang tulung
marang ki patih ambopong


sampun ginawa mundur
wau punggawa santananipun
patang ratu ngamuk samya ambelani
sumahab ngalun gumulung
wadya Jamintoran anon


sarêng umangsah ambyuk
angrok saengga samodra pagut
pra dipati Jamintoran angampingi
ing Gusti Sang Jayèngsunu
rame têmpuhing palugon


- swarane tri gumuruh
pamoring prang ariwat-ariwut
siwat-siwut lir prahara nêmpuh angin
gêprak-gêpruk prang gumapruk
jêgrag-jêgrug grit gumêrot


kumrupyuk angrok caruk
popor putêran gêmbrong abarung
kèh kang rêbah balasah kang nandhang kanin
wong Jamintoran Rulmuluk
anêdya prang mundur rêmpon


Nagari Rulmuluk Bêdhah.
Durma
sami wuru prajurit ing Jamintoran
satriya pra dipati
gumulung angidak
gumrêdêg banjir bandhang
dhasare prasamya bêcik
botoh pêthingan
kang môngka senapati


wuwuh tyase prajurit ing Jamintoran
gumuntur anggunturi
rug rêbah bêlasah
wong Rulmuluk tumpêsan
datan kêna dèn tadhahi
wong Jamintoran
lir krura wil sakêthi


giris mulat mawur sakarine pêjah
wong Rulmuluk angisis
malêdug sarsaran
ngungsi sajroning pura
Kaharngalam kutha Wêsi
lêlarèn jêmbar
patang puluh dhêpèki


kadya sinaringan bubare kang mêngsah
manjing kitha tinarik
karêtêg ajungkang
prajurit Jamintoran
tan ana bisa nututi
dening balumbang
kèndêl sagung prajurit


kawistara ing rajaputra bramantya
kèndêle kang angusir
nalika punika
ki apatih tan pisah

- sadangunira ajurit
kya patih Jahan
buntut kudaning gusti


rajaputra ngêtab kudane malumpat
larèn wus dèn liwati
nanging tan katingal
ki putra dening mêngsah
amatak pratingkahing jin
gya patih Jahan
sampun anarik tali


sarta gadanipun Sang Ismayatmaja
gulune dèn talèni
inguncalkên nulya
aprapta gèning bala
kang gada wus dèn cêkêli
dening prawira
salawe gya tinarik


sadangune mangkana raja pinutra
arsa magut tumuli
manjing lawang kitha
kya patih angrêrêpa
mring gustine anggendholi
sagung prawira
tyase môngsa puniki


suka luluh wontên ing pada paduka
sumêlang tyase sami
yèn tuwan tilara
mangkêl agring kang manah
dyan kèndêl sang raja pêkik
mancingi gada
maring sagung prajurit


dadya sampun jangkêp nêm atus prawira
lawan pitung dasèki
samya kinèn surak
sarwi wau pinêcat
nyilumane wus kaèksi
prasami surak
karêtêg dèn prêpêki


walêsane karêtêg ingkang sisihan
wong nêm atus kang narik
lawan pitung dasa
kang siji mung ki putra
gênjot tarataban wêsi
kuwate radyan
putra ingkang anarik


lan rantene panggantung pinêdhot rantas
sampun tumibèng siti
ingawe kang wadya
prajurit Jamintoran
anon sasmitaning gusti
kumrutug samya
ngambah wot sampun kêni


sampun 
- ewon alêksan wong Jamintoran
prapta ênggèning gusti
gumêrah suraknya
orêg sajroning bata
bata wêsi ngati-ati
prawiranira
sami mrêpêki kori


madêg krodhanira Jêng Pangeran Kelan
matak Jabur nulya glis
têdhak saking kuda
lawang wêsi dhinupak
wus rêbah ingkang sasisih
sakèthèngira
nitih turôngga malih


lajêng narik pêdhang angêtap turôngga
mêsat pan kadi angin
jonggiraji nêngah
wau sagung prawira
dadi jêrambah wot wêsi
sasisih kambah
têtangkêbe kang kori


apuyêngan wadya gung sajroning pura
sagung kang pra dipati
wadya Jamintoran
nusul sang rajaputra
kadya ambabad bung pacing
nacah sêmôngka
tumpêsan mungsuh tapis


prajurit ing Jamintoran kadya mina
mamôngsa jroning warih
akêthèn ayutan
kang kamuk ing ki putra
miwah sagunging prajurit
wong Jamintoran
sakêthi nganti wani


pangamuke anglir andaka katawan
kadya kang bajo kulit
rahnya sumrawangan
awatês panggêlangan
umung walahu alami
kang luwih wikan
wêwilanganing pati


wontên ingkang pra dipati rada tuwa
midêr ngundhang-undhangi
hèh wong patang praja
aja na ngladèni prang
payo padha nungkul aris
yêkti kiyamat
yèn padha magut jurit


manjêr tunggul pêthak pipining sewakan
kiwa têngêning kori
samya tinggal panah
pêdhang kalawan gada

- sagung kapraboning jurit
samya tinilar
ngumpul samya anisih


katupiksa marang ing Pangeran Kelan
hèh wa rêkyana patih
dulunên kang mêngsah
golong padha pêpanthan
tinggal gêgamaning jurit
kang ngarêp ika
kyana patih ningali


gya sinandêr patih tan adangu prapta
ya punggawane iki
têmua lan ingwang
payo sun gawa seba
ing gusti sang raja pêkik
prapta sadaya
punggawa mring ki patih


samya nitih kuda ngiring ki apatya
mubêng ngundhang-undhangi
ingkang maksih aprang
Rulmuluk Jamintoran
piyak kang sami ajurit
ingkang kacandhak
ing parentah wus mari


ingkang sêpi kiwa maksih rame aprang
tan ana ngucap ajrih
punggawa sadaya
binêkta mring apatya
prapta ing ngarsa sang pêkik
bubar kang aprang
kang kari mulat sami


yèn wus kathah panjêran bandera pêthak
ngumpul sagunging baris
wadya Jamintoran
punggawa para nata
wus angumpul sang apêkik
ngirid mring pura
ngumpul ing pôncaniti


sinêgahan dene punggawa sadaya
wusnya dèn parentahi
ngumpulêna arta
iki kang patang praja
ping pat upêtinirèki
nora sêsokan
ing Prabu Nyakrawati


Sadarsalam Sri Bupati Jamintoran
mangkya pêpêkan aglis
nuduh para nata
wêwolu ratu kêna
mring Jamintoran rumiyin
bêktaa gaman
prajurit kang sayêkti


ngulihakên bêbandan ratu sakawan

- lan arta bulubêkti
kang patang pasokan
wêwolu para nata
ratu kang papat ginodhi
sadaya winrat
nèng palananing èsthi


ingkang kantun anèng Rulmuluk parentah
Jêng Pangran Kaelani
marang Ki Apatya
Jahansirun ngutusa
nagri tigang dasa kalih
tonjokên surat
êndi kang dèn ugêmi


apa nungkul apa amapaga ing prang
yèn nungkul dipun aglis
padha ngumpulêna
bulubêkti sadaya
kang patang pasokan nguni
yèn mapag ing prang
bêcikana kuthèki


jêrokêna lêlarèn lan kapurancang
tan wurung sun têkani
manawa ta sira
Ratu Bèhro lênggana
belani lurahmu dhingin
ratu sakawan
kang wis padha ginodhi


pan kasambut ing prang narendra sakawan
ing gusti sang apêkik
sawusnya sinurat
sinungkên kang dinuta
prawira kapat bupati
ambêkta bala
nyalêksa budhal sami


saking ing Rulmuluk prasami bubuhan
ingkang papat bupati
nênggih wolu sewang
anglayangi nagara
ing marga datan kawarni
samya miyarsa
ingkang Bèhro nagari


lamun nagri Rulmuluk pan sampun bêdhah
dening putra linuwih
saking tanah Arab
mangkya nèng Jamintoran
langkung prawira ngajurit
sumbagèng jagad
bagus datanpa tandhing


dadya gègèr ratu kang Bèhro nagara
ngumpulkên bulubêkti
badhe nungkul samya
mring Rulmuluk nagara
ênggène sang raja pêkik
ajrih anglawan
ing pawarti wus giris


- Prabu Kaharngalam Sasêdhèrèk Angsal Pangapura.
Girisa
rêmbag sagung para nata
ingkang Bèhro prajanira
kasaru sami miyarsa
nênggih dutaning satriya
prapta srat sampun tinampan
lajêng anungkul kewala
samêkta bulubêktinya
kang badhe katur sang nata


asêmaya budhalira
sasi lawan dinanira
anggawa panungkulira
pèni-pèni ing nagara
kunêng kang sami lêlampah
wuwusên sang narpatmaja
anèng Rulmuluk sineba
ing satriya pra punggawa


Jahansirun Ki Apatya
tur uninga mring ki putra
yèn caraka antuk karya
narendra kang Bèhro praja
satunggal tan wontên bôngga
nungkul aris samya seba
ing paduka ngèstupada
atur pati uripira


ing mangkya sami nèng marga
punggawastha kang dinuta
wau kalane miyarsa
Pangeran Jaswadiputra
antyanta trusthèng wardaya
panungkuling para raja
tan antara praptanira
Bèhro praja para nata


kerid Jahansirun Patya
Sidisalam marang ngarsa-
nira sang narpati naya
sakala manguswa pada
mring sang kalêngkaning putra
ngaturkên prasêtyanira
yèn minta aksama dènnya
tan enggal siwèng sang narpa


ing gusti sang rajaputra
nèng Rulmuluk kongsi lama
sadaya wus tinarima
bêktine kang para raja
undhang budhalan 
- ki putra
saking Rulmuluk nagara
ngirid Ratu Bèhro praja
seba lan sabalanira

Sadarsalam
langkung kewrane tan sipi
kyana patih wotsari
dhuh pukulun sang aprabu
lêng tuwan lêganana
kula pribadi tut wuri
lawan tuwan mataha kang para nata

lamun tuwan ngambêngana
watêke anèm tan kêni
amrih karêming ayuda
pinalangana upami
inggih amanggih sakit
wantu cuwa manahipun
tuwan srah ing Hyang Suksma
anjurunga puji dhikir
dadya lêga sakêdhik alon ngandika

para nata kang prawira
salawe ingkang tinuding
kang sami prawirèng laga
balane anigang kêthi
punggawa jro prajurit
kang tinuduh gangsal atus
kang bêbala nyalêksa
sakala têngara titir
abusêkan balane tanpa wilangan

budhal saking ing nagara
sang nata kondur prihatin
nèng panêpèn salat kajat
tanpa dhahar tanpa guling
anênuwun ing Widi
sangêt dènnya amanêkung
mugi Allah paringa
salamêt ing anak mami
alananga ing yudane sutaningwang

miwah garwa sri bathara
sangêt dènira prihatin
tanapi putra sang rêtna
kalangkung susah kang galih
tan dhahar lawan guling
sajêngkare sang binagus
anênuwun mring Allah
he Allah Kang Maha Sukci
mugi-mugi tuwan paringa kamulyan

mugi lananga kang yuda
kakang mas Ismayasiwi
rinêksaa de Pangeran
salamêta anèng margi
warnanên kang lumaris
swaraning bala gumuruh
prapta jawining kitha
kya patih tan kêna têbih
kang ngêmongi marang Sang Murtining Laga

kang môngka krêta wadana
risang nayakaning jurit
wus lêpas lampahing bala
ingkang pambarêping baris
sadasa kang para ji
pra dipati patang puluh
kang karya pasanggrahan
pasipêngan kang rinukmi
wus andungkap lampahe samadya côndra

talatah paminggir desa
Rulmuluk wus dèn anciki
gègèr wong desa dèn bahak
ngungsi jro nagari sami
katur ing sri bupati
ratu sakawan akumpul
mring kuthane kang raka
samêkta kaprabon jurit
kang misuwur putra Rab pangirid lampah

kabèh andêl Jamintoran
umiring sang narpasiwi
kang môngka nayakaning prang
ing jawi kithane prapti
kèndêl makuwon sami
jabaning kitha Rulmuluk
kadi samodra bêna
pasanggrahan amêpêki
badhe papan aprang ara-ara jêmbar

andadak sami rinata
kang badhe papaning jurit
raja pinutra utusan
mring jro kutha mawi tulis
ngantêp sêdyanirèki
ratu papat ing Rulmuluk
kang duta praptèng wisma
wêling wuwus dèn timbali
pan supênuh balane ratu têtiga

nunggil balane kang raka
samya biasa ngajurit
ingkang tuwa Kaharngalam
satus gas dêdêg rêspati
dene ingkang kêkalih
molung puluh gas apatut
ingkang wuragil pisan
sami lan pambarêpnèki
abirawa sami adêdêg nyatus gas

kasurane umbul gajah
ratu kang sêpuh pribadi
kang panggulu umbul warak
yèn binanting awor siti
ingkang panêngah nênggih
umbule kayu sapêluk
panjang salawe dhêpa
muluk anèng ing wiyati
lamun tiba prapta sumyur tan dhinupak

dene ingkang anèm pisan
macan satus dèn bêthèki
nulya bêthèk kinêbonan
macan satus dèn amuki
kinrubut dèn kêrahi
akèh kang pêjah tinapuk
macan satus bêlasah
kang salira datan busik
iku anom nama Raja Sipulngalam

sadina-dina ajar prang
ratu sakawan prasami
nèng panangkilaning raka
saprajurite pinardi
wontên atur upêksi
wadya kang atunggu pintu
yèn wontên dutèng mêngsah
praptane ambêkta tulis
Raja Kaharngalam akèn nimbalana

kang cara ingandikan
kang wontên lawang sadêmi
wus kerid marang utusan
prapta ngarsane sang aji
katur kang punang tulis
winaos sinuksmèng kalbu
pèngêta layang ingwang
satriya trah Kuparmani
kang minôngka manggalèng prang Jamintoran

kinarya ibnu suraya
marang Prabu Nyakrawati
Sadarngalam Jamintoran
wruhanira laku mami
apan narik upêti
upêtine wong Rulmuluk
lan nagri Bèhro praja
sebane sira andhêgi
upêtine sira iya kang angalap

hèh ta Prabu Kaharngalam
praptèngong prajanirèki
kaya pa ing antêpira
nêdya ala nêdya bêcik
yèn sira nêdya bêcik
eling yèn nagri Rulmuluk
kabawah Jamintoran
amêtokakên upêti
madanani têlung puluh ro nagara

bulubêkti saosêna
kagawaa laku mami
sayêktine mari duka
Sang Aprabu Nyakrawati
Jamintoran sayêkti
ingapura yèn siremut
kawula trah-tumêrah
amêtokakên upêti
lamun ora eling Kaharngalam sira

tan wurung sun pêcah ing prang
nagri ing Rulmuluk iki
kadangmu ratu sakawan
iku bakal sun talèni
karana iya wajib
numpês wong kaya sirèku
ratu murtat candhala
kalawan ta ingsun iki
ingkang kinèn amisesa jroning aprang

urip lawan patinira
lara lan warasirèki
samêngko nèng astaningwang
êndi ingkang sira pilih
yèn sira tulus wani
mêtua prang besuk esuk
aja angadu bala
dèn enggal padha ngawaki
ing ayuda mênang tata kalah tata

titi pamaosing sêrat
sigra tinindhihan wêntis
asru dènira ngandika
hèh duta muliha aglis
pan ingsun mêtu jurit
gustimu ing besuk esuk
kulite ingsun limas
daginge sun kon nèthèli
tambung laku ngandêlakên yèn putrambyah

dumèh lêlananging jagat
môngka surayaning bumi
jêr durung aprang lan ingwang
caraka sigra umijil
mantuk pakuwonnèki
ing marga datan winuwus
prapta ing pasanggrahan
lajêng umarêk ing gusti
kabèh katur sawuwuse Kaharngalam

suka mèsêm amiyarsa
Jêng Pangeran Kaelani
ya ta ing dalu bojana
lan sagung ratu prajurit
kêndhang gong asênggani
myang kêplok surak gumuruh
miwah ratu sakawan
prasamya bojana latri
kunêng dalu enjinge yuda kênaka

gumuruh barêng têngara
mungsuh rowang mijil anata baris
sang aprabu ing Rulmuluk
mijil sakawan pisan
ambalabar prajurite wus atêpung
barise mungsuh lan rowang
wawas-winawas ing jurit

jêng pangeran ing Suwôngsa
lênggah munggèng wijoan palowani
Kyana Patih Jahansirun
Sidisalam tan têbah
miwah sagung prajurit kang para ratu
salawe anèng ngayunan-
ira sang rêtnaning jurit

têdhak Prabu Kaharngalam
nitih kuda kawot kaprabon jurit
wadya gung surak gumuruh
ratune mijil ing prang
praptèng papan angatepang kudanipun
sêsumbar anguwuh lawan
payo mêtua ngajurit

êndi rupane putrambyah
kang pinacang lan Julung Sulasikin
iki ratu ing Rulmuluk
bisikan Kaharngalam
anak Raja Kadarngalam ratu agung
iki mêtoni prawira
sumbaga prakosèng jurit

rajaputra wus miyarsa
mundhut kuda kya patih awotsari
anggèr kèndêla rumuhun
kula nuduh kang mapag
supayane paduka anggèr andulu
ingsolah pratingkahing prang
waspadaa gêlarnèki

mèsêm nurut narpatmaja
kyana patih nuduh ratu prajurit
Raja Kanardis ranipun
nagrine ing Murtalar
sigra nêmbah Kanardis ing rajasunu
mangsaha nitih turôngga
kawot sakaprabon jurit

praptèng rana sumbar-sumbar
asru mojar gagap amuwus bêngis
sang aprabu ing Rulmuluk
pagene sira mapag
hèh Kanardis êndi trah Kuparman iku
kang nêka mring Jamintoran
kang padha ginusti-gusti

nauri Raja Murtalar
iya ingsun kang tan awèh miyosi
karana pêpundhèn ingsun
eman mijila ing prang
mungsuh sira bae uwis dening ingsun
bramatya Sri Kaharngalam
hèh sira arêp ngêmasi

tadahana gadaningwang
akudhunga ing bôndabaya wêsi
Raja Kanardis wus kudhung
sigra amutêr gada
sarwi alok panggadanira sang prabu
katulak tangkis lêgawa
sira Sang Raja Kanardis

wusnya ginada ping tiga
malês gada sira Raja Kanardis
arame pupuh-pinupuh
awas paningalira
rajaputra ing prange Natèng Rulmuluk
mèsêm dènira ngandika
pangeran ing Suwôngsèki

hèh paman rêkyana patya
lah ta iku pratingkahing ajurit
Kaharngalam ing Rulmuluk
dene kalok ing jagat
wus tinaha ing prajurit para ratu
yèn mungguh jamanku wetan
durung payon ing para ji

apa paman patih lumrah
ing bang kulon tatane prang puniki
ngikal gada padha wagu
amasang tangkis kithal
yèn apranga lan paman Prabu Tamtanus
miwah paman Kewusnendar
andulu pan ora sudi

kyana patya matur nêmbah
saturute prapta watêsing langit
aprang gada sami widhung
matuh ing ngèlmi kêmat
panêluhan punika karêmanipun
sanès lan ratu bang wetan
ing Rum ing Arab prayogi

mèsêm Jêng Pangeran Kelan
ing karosan puniku padha luwih
nging tan ana bisa iku
mêtara gêgitikan
ora wêruh ing eman karosanipun
bau awake tan ana
bisa molah anglawani

paman patih yêkti eman
sun lawani ing prang gitik-ginitik
mêsakakên kang andulu
langite garundêlan
bumi kabèh miwah sakêkayonipun
banjur sun aprang junjungan
asêpa suwe ajurit

mangkana kang bôndayuda
Kaharngalam lawan Raja Kanardis
adangu pupuh-pinupuh
tan ana kang kasoran
sèlèh gada arame junjung-jinunjung
sor titih Rajèng Murtalar
jinunjung arsa binanting

sigra têdhak rajaputra
nitih kuda kinêtab jonggiraji
umêsat turôngga mamprung
praptèng têngah gya pêtak
winatara ki putra pêpêtakipun
misih nèng luhur turôngga
kapilêng kang sami jurit

uwal dènira anyandhak
panjunjunge marang Prabu Kanardis
kagyat Sang Prabu Rulmuluk
ucul panyêkêlira
aningali kang prapta anom abagus
angling Raja Kaharngalam
sira parayangan ngêndi

pan ingsun Rajaputra Rab
kang pêparab Pangeran Kaelani
ngungun Sang Raja Rulmuluk
sugal dènnya angucap
kalingane maksih anom durung usum
yèn kudu rinêbut ing prang
eman manawa ngêmasi

warnamu pêkik kalintang
anauri Pangeran Kaelani
sanadyan mangkono ingsun
wus sanggup mring sang nata
payo Kaharngalam apa na sirèku
wau kang nusul mring papan
Patih Jamintoran prapti

nèng wurine rajaputra
sami dharat lawan Prabu Kanardis
sugal Sang Prabu Rulmuluk
kapitêmên ta sira
hèh putrambyah kudu mungsuh lawan ingsun
tuhu tan kêna dèn eman
tadhahana gada mami

Kaharngalam mutêr gada
rajaputra sampun amasang tangkis
pinupuh sang rajasunu
tan osik astanira
surak bala kalih arame gumuruh
radèn angêtap turôngga
mubêng nganan jonggiraji

kinitêr Sang Kaharngalam
pinarpêkan sinêndhal sampun kêni
gya cinandhak pinggangipun
saking nginggil turôngga
wus tinarik uwal saking kudanipun
ingikal saking ing tawang
sigra binanting sang aji

gumuling siti kantaka
wus tinalèn marang rêkyana patih
gawok kang samya andulu
luwêsira jêng putra
lan kuwate surake wadya gumuruh
ingundurakên saksana
wau marang kyana patih

ingkang rayi ratu kadang
pijêr dongong mulat kadange kêni
gawok mring tandange mungsuh
dènnya mutêr ki putra
turanggane saasta pangrasanipun
suku tan napak ing lêmah
eram kapiram ing jurit

ora kiwul ingkang raka
nulya èwêd dening kasaput wêngi
sigra tinêtêgan mundur
bubar barising bala
Jêng Pangeran Kelan sabarise mundur
praptane ing pasanggrahan
bujana lawan para ji

wong Rulmuluk undurira
kasusahan gung alit pan prihatin
datan kawarna ing dalu
enjing nitir têngara
mungsuh rowang mijilakên barisipun
kalangan têpung akapang
atut prasamya wong cili

miyosi raja katiga
kang panggulu Kadarngalam wus nitih
ing turôngga sigra mamprung
praptèng papan sêsumbar
duk tumingal wau ta sang rajasunu
wus nitih turangganira
nandêr ing payudan prapti

lajêng anyandhak sang nata
Kadarngalam sampun kêni tinarik
ingikal binuwang mêtu
tiba ngarsaning bala
Jamintoran tiba kantêp sang aprabu
kantaka wus tinalenan
marang rêkyana apatih

Sirulngalam nusul bela
wus kinitêr cinandhak wus katarik
uwal saking kudanipun
binuwang tibèng wuntat
pan kantaka tibane tinalèn sampun
mring Kya Patih Jamintoran
ratu wuragil wus prapti

samêkta kaprajuritan
nitih kuda jênggi wêton Mahribi
praptèng rana sigra mupuh
mring sang narpatênaya
tinadhahan ing tangkis parisnya murub
mèsêm Jêng Pangeran Kelan
dene akuwat wong iki

hèh ratu apa satriya
miwah lamun pungawa pra dipati
sumaur pan iya ingsun
ingong ran Sipulngalam
nagara ngong pan iya ing Sipulmuluk
arsa ambelani kadang
payo ta sisakna mami

ilokêna kadang ingwang
lamun nora mangkono sira êdir
sayêkti sira kang ngukum
anitir-nitir gada
rajaputra tan osik panangkisipun
wus dangu Pangeran Kelan
arsa malês anggambuhi

ngandika sang abagus
hèh ratu anom nagri Rulmuluk
dèn prayitna sun gada aja gumingsir
mutêr gada rajasunu
angêtap turôngga mêngkok

kudhung parisanipun
Sang Sipulngalam sigra pinupuh
pan kawuwung umbule turangganèki
kabotan panangkisipun
gigiring turôngga jêplok

putung turôngga rubuh
tiba kasingsal Prabu Rulmuluk
nulya tangi mrêpêki pêdhang tinarik
ngangkah sukune kudèku
rahadèn tumurun alon

amêdhang sang aprabu
putung katangkis pamêdhangipun
jêng pangeran ing Kelan angandika ris
kurang rikat ing pamuluk
tanpa gawe pêdhang karo

payojunjung-jinunjung
hèh Sipulngalam junjungên ingsun
latah-latah Sipulngalam lingirèki
mêkasi baya sirèku
ngajak junjungan lan ingong

ingsun ambêdhol kayu
atusan ingkang sapêluk-pêluk
tau ingsun tulung babad ing wong tani
dèn gawe sawah yèng uwus
tapis sagunging galondhong

mrêpêki rajasunu
sarwi angadêg ngarsaning mungsuh
nadyan silih mangkono jêr ingsun wani
sapa wruha asor unggul
nanging ta aglis kalakon

payo dhingina junjung
sigra anyandhak wangkinganipun
rajaputra ingangkat awanti-wanti
tan osik nora kajunjung
suraking bala gumuroh

kinuwatan kajunjung
mêksa tan obah sang rajasunu
jêmpolane sang nata tumètès gêtih
kacêp dalamakanipun
amadal siti mandhêlong

prandene tan kajunjung
mêdal rah khalas ing netranipun
rasukane jêbol napas mêtu kuping
sinèlèhakên sang bagus
Sipulngalam ngadêg dongong

ngunjal ambêkanipun
tan sarônta asru dènnya muwus
angurbaya gêmpala pucuking wukir
alah wêsi sira iku
gêdhemu samono abot

kaduga bêdhol gunung
payo agênti junjungên ingsun
rajaputra anyandhak nolèh mring patih
sigra Patih Jahansirun
anolih mangsit punang wong

sampun winangsit wau
sira apatih ya Jahansirun
ing medaneprange putra Pusêr Bumi
wong Jamintoran atutup
sadaya kupinge karo

miwah tungganganipun
ing pusuh malam sampun tinutup
sigra ngoyog ing lambunge sri bupati
Sipulngalam asru muwus
pagene nganggo angoyog

satus gas dêdêgipun
sira watara mung patang puluh
kaya ngapa kêlara junjunga mami
nauri sang narpasunu
iya marmane sun oyog

sun bobot botirèku
aja kongsi lwih prakosaningsun
latah-latah angakak angêntrog wêntis
sigra Sang Ismayasunu
apêtak sarwi amaos

ayate surat Jabur
ing wiyati munya gumaludhug
gora-gora gêtêr-patêr erawati
kadya wukir sèwu guntur
sampun kajunjung sang katong

ingikal-ikal muluk
tininggil-tinggil samya dinulu
ing wadya gung wus dangu nulya binanting
kumabruk marwata guntur
gumuling kantakèng ênggon

Kya Patih Jahansirun
sigra anganciki jajanipun
wus tinalèn sang nata marang ki patih
prapta prajurit kang tulung
marang ki patih ambopong

sampun ginawa mundur
wau punggawa santananipun
patang ratu ngamuk samya ambelani
sumahab ngalun gumulung
wadya Jamintoran anon

sarêng umangsah ambyuk
angrok saengga samodra pagut
pra dipati Jamintoran angampingi
ing Gusti Sang Jayèngsunu
rame têmpuhing palugon

swarane tri gumuruh
pamoring prang ariwat-ariwut
siwat-siwut lir prahara nêmpuh angin
gêprak-gêpruk prang gumapruk
jêgrag-jêgrug grit gumêrot

kumrupyuk angrok caruk
popor putêran gêmbrong abarung
kèh kang rêbah balasah kang nandhang kanin
wong Jamintoran Rulmuluk
anêdya prang mundur rêmpon

sami wuru prajurit ing Jamintoran
satriya pra dipati
gumulung angidak
gumrêdêg banjir bandhang
dhasare prasamya bêcik
botoh pêthingan
kang môngka senapati

wuwuh tyase prajurit ing Jamintoran
gumuntur anggunturi
rug rêbah bêlasah
wong Rulmuluk tumpêsan
datan kêna dèn tadhahi
wong Jamintoran
lir krura wil sakêthi

giris mulat mawur sakarine pêjah
wong Rulmuluk angisis
malêdug sarsaran
ngungsi sajroning pura
Kaharngalam kutha Wêsi
lêlarèn jêmbar
patang puluh dhêpèki

kadya sinaringan bubare kang mêngsah
manjing kitha tinarik
karêtêg ajungkang
prajurit Jamintoran
tan ana bisa nututi
dening balumbang
kèndêl sagung prajurit

kawistara ing rajaputra bramantya
kèndêle kang angusir
nalika punika
ki apatih tan pisah
sadangunira ajurit
kya patih Jahan
buntut kudaning gusti

rajaputra ngêtab kudane malumpat
larèn wus dèn liwati
nanging tan katingal
ki putra dening mêngsah
amatak pratingkahing jin
gya patih Jahan
sampun anarik tali

sarta gadanipun Sang Ismayatmaja
gulune dèn talèni
inguncalkên nulya
aprapta gèning bala
kang gada wus dèn cêkêli
dening prawira
salawe gya tinarik

sadangune mangkana raja pinutra
arsa magut tumuli
manjing lawang kitha
kya patih angrêrêpa
mring gustine anggendholi
sagung prawira
tyase môngsa puniki

suka luluh wontên ing pada paduka
sumêlang tyase sami
yèn tuwan tilara
mangkêl agring kang manah
dyan kèndêl sang raja pêkik
mancingi gada
maring sagung prajurit

dadya sampun jangkêp nêm atus prawira
lawan pitung dasèki
samya kinèn surak
sarwi wau pinêcat
nyilumane wus kaèksi
prasami surak
karêtêg dèn prêpêki

walêsane karêtêg ingkang sisihan
wong nêm atus kang narik
lawan pitung dasa
kang siji mung ki putra
gênjot tarataban wêsi
kuwate radyan
putra ingkang anarik

lan rantene panggantung pinêdhot rantas
sampun tumibèng siti
ingawe kang wadya
prajurit Jamintoran
anon sasmitaning gusti
kumrutug samya
ngambah wot sampun kêni

sampun ewon alêksan wong Jamintoran
prapta ênggèning gusti
gumêrah suraknya
orêg sajroning bata
bata wêsi ngati-ati
prawiranira
sami mrêpêki kori

madêg krodhanira Jêng Pangeran Kelan
matak Jabur nulya glis
têdhak saking kuda
lawang wêsi dhinupak
wus rêbah ingkang sasisih
sakèthèngira
nitih turôngga malih

lajêng narik pêdhang angêtap turôngga
mêsat pan kadi angin
jonggiraji nêngah
wau sagung prawira
dadi jêrambah wot wêsi
sasisih kambah
têtangkêbe kang kori

apuyêngan wadya gung sajroning pura
sagung kang pra dipati
wadya Jamintoran
nusul sang rajaputra
kadya ambabad bung pacing
nacah sêmôngka
tumpêsan mungsuh tapis

prajurit ing Jamintoran kadya mina
mamôngsa jroning warih
akêthèn ayutan
kang kamuk ing ki putra
miwah sagunging prajurit
wong Jamintoran
sakêthi nganti wani

pangamuke anglir andaka katawan
kadya kang bajo kulit
rahnya sumrawangan
awatês panggêlangan
umung walahu alami
kang luwih wikan
wêwilanganing pati

wontên ingkang pra dipati rada tuwa
midêr ngundhang-undhangi
hèh wong patang praja
aja na ngladèni prang
payo padha nungkul aris
yêkti kiyamat
yèn padha magut jurit

manjêr tunggul pêthak pipining sewakan
kiwa têngêning kori
samya tinggal panah
pêdhang kalawan gada
sagung kapraboning jurit
samya tinilar
ngumpul samya anisih

katupiksa marang ing Pangeran Kelan
hèh wa rêkyana patih
dulunên kang mêngsah
golong padha pêpanthan
tinggal gêgamaning jurit
kang ngarêp ika
kyana patih ningali

gya sinandêr patih tan adangu prapta
ya punggawane iki
têmua lan ingwang
payo sun gawa seba
ing gusti sang raja pêkik
prapta sadaya
punggawa mring ki patih

samya nitih kuda ngiring ki apatya
mubêng ngundhang-undhangi
ingkang maksih aprang
Rulmuluk Jamintoran
piyak kang sami ajurit
ingkang kacandhak
ing parentah wus mari

ingkang sêpi kiwa maksih rame aprang
tan ana ngucap ajrih
punggawa sadaya
binêkta mring apatya
prapta ing ngarsa sang pêkik
bubar kang aprang
kang kari mulat sami

yèn wus kathah panjêran bandera pêthak
ngumpul sagunging baris
wadya Jamintoran
punggawa para nata
wus angumpul sang apêkik
ngirid mring pura
ngumpul ing pôncaniti

sinêgahan dene punggawa sadaya
wusnya dèn parentahi
ngumpulêna arta
iki kang patang praja
ping pat upêtinirèki
nora sêsokan
ing Prabu Nyakrawati

Sadarsalam Sri Bupati Jamintoran
mangkya pêpêkan aglis
nuduh para nata
wêwolu ratu kêna
mring Jamintoran rumiyin
bêktaa gaman
prajurit kang sayêkti

ngulihakên bêbandan ratu sakawan
lan arta bulubêkti
kang patang pasokan
wêwolu para nata
ratu kang papat ginodhi
sadaya winrat
nèng palananing èsthi

ingkang kantun anèng Rulmuluk parentah
Jêng Pangran Kaelani
marang Ki Apatya
Jahansirun ngutusa
nagri tigang dasa kalih
tonjokên surat
êndi kang dèn ugêmi

apa nungkul apa amapaga ing prang
yèn nungkul dipun aglis
padha ngumpulêna
bulubêkti sadaya
kang patang pasokan nguni
yèn mapag ing prang
bêcikana kuthèki

jêrokêna lêlarèn lan kapurancang
tan wurung sun têkani
manawa ta sira
Ratu Bèhro lênggana
belani lurahmu dhingin
ratu sakawan
kang wis padha ginodhi

pan kasambut ing prang narendra sakawan
ing gusti sang apêkik
sawusnya sinurat
sinungkên kang dinuta
prawira kapat bupati
ambêkta bala
nyalêksa budhal sami

saking ing Rulmuluk prasami bubuhan
ingkang papat bupati
nênggih wolu sewang
anglayangi nagara
ing marga datan kawarni
samya miyarsa
ingkang Bèhro nagari

lamun nagri Rulmuluk pan sampun bêdhah
dening putra linuwih
saking tanah Arab
mangkya nèng Jamintoran
langkung prawira ngajurit
sumbagèng jagad
bagus datanpa tandhing

dadya gègèr ratu kang Bèhro nagara
ngumpulkên bulubêkti
badhe nungkul samya
mring Rulmuluk nagara
ênggène sang raja pêkik
ajrih anglawan
ing pawarti wus giris

rêmbag sagung para nata
ingkang Bèhro prajanira
kasaru sami miyarsa
nênggih dutaning satriya
prapta srat sampun tinampan
lajêng anungkul kewala
samêkta bulubêktinya
kang badhe katur sang nata

asêmaya budhalira
sasi lawan dinanira
anggawa panungkulira
pèni-pèni ing nagara
kunêng kang sami lêlampah
wuwusên sang narpatmaja
anèng Rulmuluk sineba
ing satriya pra punggawa

Jahansirun Ki Apatya
tur uninga mring ki putra
yèn caraka antuk karya
narendra kang Bèhro praja
satunggal tan wontên bôngga
nungkul aris samya seba
ing paduka ngèstupada
atur pati uripira

ing mangkya sami nèng marga
punggawastha kang dinuta
wau kalane miyarsa
Pangeran Jaswadiputra
antyanta trusthèng wardaya
panungkuling para raja
tan antara praptanira
Bèhro praja para nata

kerid Jahansirun Patya
Sidisalam marang ngarsa-
nira sang narpati naya
sakala manguswa pada
mring sang kalêngkaning putra
ngaturkên prasêtyanira
yèn minta aksama dènnya
tan enggal siwèng sang narpa

ing gusti sang rajaputra
nèng Rulmuluk kongsi lama
sadaya wus tinarima
bêktine kang para raja
undhang budhalan mring nagari Jamintoran
swaraning bala wurahan
kang bêkta bulubêktinya
kunêng gantya winursita
kang rumiyin para nata
ingkang tinuduh ngaturna
bêbandan ratu sakawan
ing Jamintoran wus prapta

katur unggule kang putra
arame dènira yuda
kênane kapat narendra
kang katur sami kabônda
kabèh kêna madyèng rana
sakalangkung ramenira
ngungun kang sami miyarsa
tuhu yèn satriya tama

prabu tyas marwata suta
acipta nugrahanira
ature kapat narendra
wus samya nandhang pusara
kabèh sami ingapura
tobate kapat narendra
tan dadya runtik sang nata
emut ing wong tuwanira

ingkang kinarya manggala
ing prang gung ambêdhah praja
balane ratu sakawan
ing Jamintoran andêlnya
mangke sutane abeka
tan dadya tyasira raja
tinarka lare kewala
mothah kudu ngajak beka

ingapura sadosanya
linuwaran sadayanya
ingulihkên karatonnya
tan owah tatuning lama
nagara agêng sadaya
wit saking rêrukunira
sasedanira kang rama
binagi putra sadaya

ing Jamintoran sang nata
ngidini sakarsanira
balik malih dèn apura
nora tutug dukanira
mangkya pinulihkên samya
amot palamartanira
apan ratu pinandhita
ing Jamintoran sang nata

satya boga ambêkira
ing Jamintoran sang nata
tur prawira ing ayuda
mangkana wontên tur priksa
ing nata yèn ingkang putra
prapta ngirid para nata
nagari Bèhro ratunya
wus sami nungkul sadaya

apa parentah sang nata
marang sagung pra dipatya
tuwin satriya punggawa
marang sajabaning kutha
wus budhal saking nagara
gumuruh swaraning bala
bêkta pêparing pamapag
busana agêm sang nata

sadintên antaranira
ing wuri budhal sang nata
anganti jawining kitha
munggèng matêngga dirada
wau kang sami amapag
wus panggih lan rajaputra
pinaringkên kang busana
kang kasarira sang nata

suka wau rajaputra
sarêng nampèni busana
sarêng dènira lumampah
nuli ana tur uninga
marang rêkyana apatya
yèn sri naranata memba
nganti sajabaning kutha
amêthuk sang wau prapta

dadya anata turira
marang ing sang narpaputra
yèn kang rama mêthuk mangkya
ngêntosi jawining kitha
duk miyarsa rajaputra
nulya asalin busana
kang saking sri maharaja
wusnya rinakit lampahnya

kuda lan patih nèng ngarsa
lawan sagung pra punggawa
wusnya katingal sang nata
lumayu sang rajaputra
têdhake saking turôngga
kalawan rêkyana patya
gurawalan kalih samya
katingalan mring sang nata

tumurun saking matêngga
sigra angrangkul kang putra
kinêmpit ingkang mustaka
ingaras-aras kang jôngga
adhuhwode kang wardaya
mung sira jimating driya
abangêt kuwatir ingwang
sukur rinêksa dening Hyang

abangêt kuwatir ingwang
tyas ingsun amêlang-mêlang
dulu mungsuhira aprang
ratu agung padha kadang
tur nêdhêng prawiraning prang
nora anyupêna ingwang
lamun mungsuhira gampang
adhuh putraningsun nyawa

ingkang kaboyong ing sira
kabèh wus ingsun apura
sun ulihakên sadaya
marang karatoning lama
sang rajaputra turira
inggih sumôngga ing karsa
owêl yèn botên taksiha
kenging kinarya manggala

atelat raka paduka
satilase mungsuhira
kinadang-kadang sadaya
sakalangkung asihira
kinarya andêling yuda
wus kadi sayayah rena
ngantukkên kadang sadaya
samya kinulawisudha

mèsêm ngandika sang nata
yèku pantês tinulada
manut mring kang wus utama
Jêng Sultan Kuparman uga
anêmu sarwa dumadya
dinulur sakarsanira
nugraha gêng wong tuwan ta
mugi ta ingsun bisaa

tulad mring wong tuwanira
mangkana wau sang nata
kèndêl dangu pamêthuknya
sawusnya adhahar nulya
budhal kondur sri narendra
tan kêna têbih kang putra
tuwin rêkyana apatya
dadya tontonan samarga

orêg sajroning nagara
sagunging wadya kang ngarsa
nonton wau praptanira
satriya kang mênang yuda
kang cinatur ora liya
amung kang amênang yuda
têlase sêkar gurisa
agantya sêmaradana

wus prapta sajroning puri
sang rajaputra binêkta
lajêng tumamèng kadhaton
sagung kang para dipatya
kang saking panglurugan
atampi gajaran sampun
bubar mantuk sowang-sowang

ratu tigang dasa kalih
gumatung nèng kapatihan
wuwusên pêndhak enjinge
sang nata miyos sineba
aglar sagung kang mônca
satriya mantri supênuh
punggawa lan ulubalang

para nata pra dipati
Patih Jahansirun ngarsa
Ratu Bèhkalih wurine
Rahadyan Amiratmaja
munggèng kanan sang nata
nèng wijohan palowanu
Pangeran Jaswadiputra

angandika sri bupati
hèh apatih sun apura
para Ratu Bèhro kuwe
misih lêlakone padha
prajane aja owah
papat ratu ing Rulmuluk
muliha manggalaning prang

lawan sun paringkên nênggih
mring gustimu kaki putra
lawan Ratu Bèhro kabèh
kang papat padha amonga
iya mring putraningwang
para Ratu Bèhro iku
karo ing ratu sakawan

dene pasebane nênggih
bêdhahên bata kang wetan
trusêna banjur lêbune
panggonane kaki putri
dadya ratu sakawan
seba mring taman puniku
panggonane kaki putra

lan wong Jamintoran iki
pratêlunên pra dipatya
mring ingsun saduman bae
mring kaki putra rong duman
kabèh padha sebaa
iya maring putraningsun
lan sira dhewe apatya

dene kang sun kon ngêmbani
wus pracaya kaki putra
mring sira kèh pangandêle
sira kang wus wruh ing watak
marang ing putraningwang
nurut maring sabudimu
mèsêm ki putra miyarsa

mupakat wong sanangari
parentahira sang nata
langkung suyud sadayane
sadaya wong Jamintoran
eca tyase ki putra
nora êsak nrus ing kalbu
satitah Kang Maha Mulya

kang dadya ayêming galih
supe maring gunging trêsna
ing rama miwah kadange
tuwin maring wadyabala
dene nèng Jamintoran
asring amanggih prang agung
angêlar-êlar jajahan

kunêng gantya kang winarni
sayêkti sarêng alampah
sigêgên kang winiraos
Wong Agung Surayèng Jagat
sapraptanya bêbêdhag
kang putra datan kadulu
sadaya wus sami prapta

sagung kang para narpati
ingundhangan sabalanya
jro wana ingubrês kabèh
jurang pèrèng pagunungan
apan ta winangênan
anênggih sadasa dalu
kapanggih tan kapanggiha

praptaa sagung bupati
satriya lan pra dipatya
nêlasah ing wana kabèh
budhal angilèn sadaya
ngalèr pinggir samodra
angidul kang pinggir gunung
sarêng sadintên lampahnya

wadya Rokam sipat mantri
tan wontên kang anèng wisma
para ratu punggawane
sami angubrês ing wana
godhong ingkang malumah
kinurêbakên puniku
kang mangkurêb linumahna

wadya ing Kelan atintrim
santana bupatinira
para ratu prihatine
wong Rokam wayang-wuyungan
praptèng sapuluh dina
dhatênge kang sami ngruruh
lêgêg tan ana manggihna

ingundhangan bubar sami
kondur marang kitha Rokam
karia wong bumi bae
anênitik calêngêpan
ingêbyak tan kapanggya
dadya sungkawa wong agung
kabèh sagung para nata

Gulangge aturirèki
kadya putri parayangan
amrasanak kangjêng anggèr
ngaturan mring kuthanira
bilih kinarya tumbal
milarsa lirih pukulun
wong agung alon ngandika

yèn mangkono karsa mami
nadyan padha angadoha
bêcik anamar lakune
kakang mas ing Tasikwaja
ya sira awakana
siji aja gawa batur
nênitik atmajanira

Adipati Guritwêsi
umatur inggih sandika
luwung makotên kemawon
nanging ing wingking kewala
sampun sangêt sungkawa
narima titah Hyang Luhur
pan inggih lagi kinarsan

lêlampahan agal rêmpit
duk kinarsakkên punika
yèn sangêt ta prihatine
atêmah mukir ing titah
riwus têlas pitungkas
sigra sami lèngsèr gupuh
mangkat saking pasamuan

ing dalu anis atitis
Adipati Tasikwaja
môngsa naa têtondhène
sampun utamèng anamar
Wong Agung Tasikwaja
nampèl wêntis mamprung-mamprung
tinggal kanthi tanpa kôntha

sapraptanirèng wanadri
amor lawan buron alas
ki adipati lampahe
singup-singup pinarpêkan
tarbis-tarbis pinaran
tan ana baya kaetung
byar rina lajêng lêlampah

ciptanira sang dipati
sun jujure iki baya
wana ingkang ngalor ngulon
rinikat ing lampahira
siyang dalu lêlampah
lagya antuk tigang dalu
kalawan ing patang dina

lampahe notog pasisir
lamat-lamat katingalan
ana gêdhong luhur katon
kalawan mawi manara
punika pinarpêkan
ngandhap wontên tamanipun
toyane wêning tur tawa

kèndêl sira ki dipati
ngungun dènira tumingal
andhêndhêng pagêr batane
tilas kinarya pondhokan
dèrèng lami tabêtnya
kinira kados wong agung
sêmune ingkang pêpara

iya sangkane saking di
lamun saking ing dharatan
pan nora ana tilase
nulya nênitik Marmaya
mring pinggring samodra
agabag akèh kadulu
tilas palabuhan palwa

ewon labête palwèki
ki adipati graita
iki kaya wong agunge
ingkang anggawa ki putra
jêtung Ki Umarmaya
wangsul marang manara wus
mring taman kang siti pêthak

Marmaya nginêp sawêngi
angayêm-ayêm salira
enjinge laju lampahe
pikir sadalu sasiyang
mung tinêmu budinya
iya kang pêpara iku
baya kang gawa ki putra

Umarmaya miling-miling
mulat wanguning kang wana
tuhu yèn praja labête
wontên gumrêmêng ing ngarsa
wukir alit katingal
akêkayon ijo sêmu
mandhêkêl ngungkang samodra

pinaranan tan asari
wus parêk ana guwanya
sela cêndhani lawange
kagyat sira ki dipatya
ngadêg pinggiring lawang
duk binuka tutupipun
pan ing jro isi sarkara

wontên wong tapa eca alinggih
nguluki salam marang Marmaya
muride Bagendha Salèh
Ki Umarmaya gupuh
angabêkti ngaras padèki
wusnya tata alênggah
ki dipati matur
andika tiyang punapa
lênguk-lênguk wontên ing ngriki pribadi
bêtah tan mawi rowang

lah punapa ingkang dika suprih
lawan sintên sinêbut ing nama
hèh kulup ingsun sabate
Nabi Salèh rumuhun
ingsun iki aran Sèh Sabli
matur malih Marmaya
pundi asmanipun
ing tanah ngriki punika
Ki Sèh Sabli wuwuse arum amanis
kulup ing Jaminingrab

nagara gung ing kuna puniki
duk jamane Jêng Sultan Iskandar
Iskandar Sultan Diskarnèn
sira apa andulu
prak ing marga puwara sandhing
bèji sitine pêthak
ing kuna puniku
kramate Sultan Iskandar
nalikane nagri ki pan maksih kapir
pinrih Islam binêdhah

duk maune arsa anglurugi
Sultan Agung Iskandar pinênggak
bangêt ture pêpatihe
jêng tuwan arsa mukul
Jaminingrab tan wontên warih
lêlampahan rong wulan
suwêng toyanipun
Sultan Iskandar ngandika
yèn mêngkono patih ingsun andhingini
mring nagri Jaminingrab

ingsun amung gawa bala kêdhik
sira ing wuri ingkang ngirida
iya balaningsun kabèh
Sultan Iskandar laju
marga alas kang tanpa warih
nulya Sultan Iskandar
ing sapraptanipun
ing jajahan Jaminingrab
mêtokakên karamat akarya bèji
ing sabên palerenan

munara gung bèji isi warih
lakon sadina bèji têtiga
gêdhong munara sandhinge
bèji kang toya agung
toya tawa kalangkung wêning
sabanjure mangkana
Umarmaya matur
inggih kawula angambah
ing munara bèjine toyanya wêning
inggih sipêng kawula

taman munara bèji kang dhingin
wontên tabêt anyar pinondhokan
pasisir tilas palwa kèh
Sèh Sabli alon muwus
taman dhukun sira sipêngi
ing taman ingkang lawas
iku bèji dhukun
singa lara yèn adusa
yêkti waras kulup sabarang sêsakit
barkat Sultan Iskandar

anyar iki apan ingkang prapti
putranira Natèng Jamintoran
nyakrawati ratu gêdhe
duk gêrah putranipun
iku nadar dèn sêsangèni
siram taman Iskandar
putri jagat kasub
tanpa tandhing soring wiyat
apêparab Rêtna Julung Sulasikin
kêthèn anggawa bala

malah ulihe saking ing ngriki
antuk nugraha putra kasasar
saking Arab pinangkane
pan wus ginawa mantuk
maring Jamintoran nagari
matur Ki Umarmaya
pintên têbihipun
ing Jamintoran nagara
saking ngriki ki tuwa alon nauri
têlung sasi layaran

dharatane iku rolas sasi
ngalor ngulon mêtu Jamintoran
nora ana dalan manèh
saking pakewuhipun
nora ana gêlêm margani
nagara Jaminambar
ratu têdhuh mumuk
angaku Sang Hyang Wisesa
jêjuluke nênggih Rabusamanawi
wal arli Saesalam

kulon iki tugnya watês langit
pirang-pirang lêksa kang nagara
karèh Jaminambar kabèh
kêthèn panggonan ratu
pan sumuyud wus dèn dhèwèki
mring Ratu Jaminambar
kang ngaku Hyang Agung
pra ratu dadya malekat
para putri ingkang dadya widadari
gawe langit kasapta

langkung jomblong Ki Umarmayèki
ngrungu tuture si kaki tuwa
runtik kaya sinêndhale
wêruha prajanipud
kumlungkunge anèng donyèki
kapir kawak-kumawak
nora ngrasa lampus
nglêlanangi anèng jagat
graitane ing jro tyas sang adipati
wurung mring Jamintoran

besuk yèn wis wêruh awak mami
ing kuthane si dubilah setan
mring Jamintoran kêkarèn
Ki Umarmaya matur
Ratu Jamintoran ta kaki
kapir punapa Islam
si kaki lingya rum
ratu agung binathara
agamane pan wus agama Ibrahim
ratu agung prakosa

para ratu ingkang kulon iki
mung têtêlu ingkang binathara
sinêmbah ing ratu kabèh
èring ratu têtêlu
nora ana êndhih-ingêndhih
kapara Jaminambar
kang luwih gungipun
sabab kilèn Jaminambar
dèn dhèwèki kang loro iku tan wani
ngrèh kulon Jaminambar

Jamintoran ingkang nyakrawati
lan ing Rokam katri Jaminambar
nora ana rèh-ingêrèh
mung mangkya wartanipun
wong bang wetan ngambah mariki
wong wetan tanah Arab
prajurite agung
manggala surayaning rat
lagi pindho rusake wong kulon iki
nguni Sultan Iskandar

angrata ing agama Ibrahim
sabakdane Jêng Sultan Iskandar
wong bang kulon murtat kabèh
bali agama Ênuh
kang rong duman saduman maksih
Ibrahim agamanya
Jamintoran iku
Sri Bathara Sadarsalam
ratu agung anyakrawati ing bumi
sabala para nata

mêngko kaya wiwit rosa malih
ing agama Ibrahim wong wetan
ngolah angrata malihe
ing Rokam kang pinukul
Kalakodrat padhakajodhi
Si Gajimôndalika
ing Sorangan gêmpur
Gulangge nungkul tan kêlar
anadhahi jurite wong wetan iki
Kalana Kakungingrat

lir samodra wadyanig prajurit
apan Wong Agung Suyarèng Jagat
Nabi Brahim lêluhure
kumpul sabalanipun
dhêdhapuran têdhak Ibrahim
mangkana wus pratela
Ki Umarmayèku
satuture kaki tuwa
amit nêmah lah kaki padha basuki
dongakna lakuningwang

iya putu dèn angati-ati
ngulon bênêr marga kèh muara
bèji maksih saurute
aja menggok sirèku
iya lamun sêdyanirèki
mring kutha Jaminambar
yèn sêdyanirèku
marang kutha Jamintoran
menggok ngalor dharatan wana asungil
babo ta dèn prayitna

sabarang cipta aja amalih
dèn sumendhe karsane kang nitah
dèn cucup êmbun-bunane
ping tiga gya sinêbul
wus mangkata sira basuki
Marmaya amit nêmbah
saking guwa mêtu
tan adangu praptèng jaba
wus angidak marga kang ngilèn wanadri
kang anjog Jaminambar

sabên bèji muara kang maksih
kinèndêlan mring ki adipatya
sinipêngan ing dalême
runtikira kagugu
ngudubilah lagi miyarsi
ratu ing Jaminambar
mangkono tingkahmu
angaku Hyang Maha Mulya
karya langit myang malekat widadari
lah iya rasakêna

samangsane ingsun kêna manjing
kuthanira hèh wong Jaminambar
sayêkti bilai gêdhe
Radèn Tasikwajèku
garundêlan samargi-margi
dhuh pêcah kêpalanya
si kêna bêbêndu
nora kaprah ngalam donya
si pêpèdhêp dèn awas kalêbon têlik
dutane Raja Arab

saya lêpas Arya Guritwêsi
tan winarna lampahirèng marga
sinigêg wau praptane
jawining kitha sampun
kitha iku sajroning langit
kabèh wong sajron kutha
tan ana puniku
ngrêratêngi kang tinadhah
pan rinayat marang Rabusamawati
tan kêna olah-olah

lamun ana kukus kang kaèksi
pinariksa mring sira narendra
ya apa kêkurangane
saking nugrahaningsun
kang bêbêthak wadya sang aji
anèng jabaning kutha
lêksan pawonipun
akêthèn sanggon kewala
kang ajaga jagule apan sakêthi
bupatine sadasa

pitung lêksa sêmbêlehannèki
sadinane unta blêgêdaba
sênuk warak miwah banthèng
kinarya ulamipun
duk puniku Umarmayèki
kèndêl jabaning kitha
nuju ing wêwarung
abarêngan dènnya lênggah
lan kapala juru bêthak mulih gilir
alèrèn lan Marmaya

sigra Adipati Guritwêsi
mêdalakên juwadah lan kalwa
saking ing jro kêkasange
pinangan apan sêngkud
wong kang lèrèn padha kapengin
Umarmaya têtawa
milu mangan cakut
kapala kang juru bêthak
satêlase Umarmaya ngambil malih
saking kêkasangira

wong mêmarung pan sami kapengin
tinawanan sami tumut mangan
kacaryan enak rasane
tinakonan angaku
wong padesan kang saking wukir
saking mêntas nglêlana
sangkan alitipun
ing mangke ayun uninga
ing kuthane Gusti Rabusamawati
wong ika anggraita

tan ataha wutah dènira ngling
Umarmaya alon wuwusira
wong iki tega ujare
paran ing tingkahipun
inggih gusti sang maha tinggi
karya langit kasapta
udan miwah mêndhung
surya lintang lawan wulan
kilat thathit punapa ingkang kinardi
wong ika saurira

sêsotya gung gilap suryanèki
sagung rêtna-rêtna sêsotyendah
ing langit isèn-isène
sinung sêsêntilipun
samya obah lamun tinarik
dadya pating galêbyar
lintang lan andaru
dene yèn akarya udan
langit wêsi punika kang kadi irig
soring langit têmbaga

langit kuningan nginggilirèki
langit sêlaka ing nginggilira
langit suwasa luhure
langit kancana murub
ingkang munggèng nginggil pribadi
kang dadi toya udan
sirahing toyèku
lêlampahan pitung dina
nginggil gunung udan lan kang dadi kali
saking doh tinalangan

talang wêsi cagak sami wêsi
talangipun linapis salaka
satus kaki pan jêmbare
toya kang saking gunung
tinalangan praptanirèki
toya sajroning kutha
yèn katiganipun
pinirèkkên nêngên ngiwa
anjog larèn sabane ing kutha sami
yèn rêndhêng jog jro pura

saluhure pan ing talang wêsi
talangipun linapis salaka
toya tinalangan joge
mring langit wêsi iku
cinarancang kang kadi irig
gèdhèg Marmaya ngucap
luwih budinipun
lawan sugih rajabrana
sugih bala dadine panggawe iki
nutug anasar-nasar

srêngengene sotya pirang kêthi
tinrêpakên ing watu mutyara
ing rina wêngi ancêre
sinèrèd ing wadya gung
ngetan ngulon abola-bali
wulane ya mangkana
amung lintangipun
mathok mung sêntil kewala
kang tinarik mrih obahe ting parêlik
katon pating galêbyar

datan uwus winuwus ing tulis
pratingkahe Natèng Jaminambar
salakune salewane
tuhu akarya jêtung
karya ngungun ingkang miyarsi
gawok isining jagat
sawênèh gumuyu
panggawe mêtu ing akal
dudu cipta kang mêtu kalawan sikir
amung kalawan rosa

ingkang Malaekat Mukarabin
ratu sakawan gagah prakosa
Surakal Jabaraile
kang nurunakên wahyu
pan Surakal puniku sêkti
sugih sikir lan kêmat
istijrate kabul
bisa angambah gêgana
sarta sarat nurut kukus mênyan ugi
yèn mumbul ing awiyat

kang jumênêng Malekat Jabrail
Ngijraile Sang Raja Duljalal
agung aluhur dêdêge
kêras puniku ratu
aprakosa boboting jurit
sudibya môndraguna
dene Raja Mangkruk
kang dadi Mikailira
lurah banyu dene kang dadi Israpil
Ratu Raja Sapardan

wontên ratu kêmbar angajrihi
gung aluhur dêdêg anyatus gas
wulu walingi jajane
gimbal ing remanipun
wulu langsêp sariranèki
puniku kang kinarya
Kirun wa Nakirun
angangge topèng andina
siniyungan kancana nêm dhêpa sisih
jêjuluking narendra

Raja Gugrug kang tuwa namèki
Raja Guntur nênggih kang taruna
ing Gêndhara kawijile
kuthane ratu iku
malaekat aruman nênggih
Raja Kasim kang nama
warnane abagus
malekatira Kutubah
Raja Wahas Raja Ishan kang sawiji
puniku ratu kêmbar

ing Nusabèn kuthanira nênggih
Raja Surakal ratu ing Garnat
puniku naking-sanake
Duljalal ratu agung
ing Barsahèl kuthanirèki
Sapardan ing Muntara
nagaranira gung
Raja Mangkruk ing Guwagal
sami ratu agung-agung kang kinardi
malekat kang Mukarab

malaekat kang papat pêpatih
têgêsipun sami kasalira
dene ratu rerehane
nênggih angênêm atus
para ratu kang môncabumi
sami ratu pangarsa
ping pat ngênêm atus
watês suruping baskara
pinggir langit kang kilèn tan wontên malih
gustine para raja

kabèh ngidhêp amangeran sami
marang sang nata ing Jaminambar
alêksan para ratune
Ki Umarmaya ngungun
sawusira anglèng kang warti
bubarkang palerenan
Umarmaya laju
mingêr ngalèr loring kutha
kang dèn angkah ngandhaping talang anênggih
yun wruh rakiting talang

lawan margine minggah ing langit
bale ngaras ênggèning Sesalam
sarta lan malaekate
Radèn Tasikwajèku
ciptanira momor yun manjing
Malaekat Mukarab
langkung panasipun
tyase Dipati Marmaya
eling-eling wong Jaminambar dèn eling
ana têlik prawira

dadya giro nèng marga pribadi
wau ta Dipati Tasikwaja
saking kêbêkèn nêpsune
tambuh pambuwangipun
melat-melot samargi-margi
nanti mar Saesalam
angaku Hyang Agung
liwat saking tanpa nalar
hèh dubilah Raja Rabusamawati
wal arli ya pangajha

ing têgêse rabusamawati
pangeraning pitung langit ika
kalawan pitung bumine
wau ta lampahipun
adipati ing Guritwêsi
sakèthèng kilèn prapta
ngandhap talangipun
langkung eram dènnya mulat
sugih têmên rosa têmên ratu iki
emane tanpa akal

adoh pitutur wong kene iki
lamun wruha iki mring Pangeran
mendah ta baya wuwuhe
ing kaluhuranipun
yèn nêmbaha marang Hyang Widhi
sasat Sultan Iskandar
gung karatonipun
Marmaya anurut talang
ing ngandhape nyacahkên kang saka wêsi
kang môngka cagak talang

pan pinanggih wolulikur kêthi
pan sapêluk gêngira sadaya
anigang atus luhure
sakawan luhuripun
agung gèdhèg Umarmayèki
prapta sirahing toya
Marmaya mêndhuwur
minggah ing wukir Jambawan
goning umbul salawe kang dèn talangi
winacak suji rancang

balanipun Malekat Mingkail
kang anganglang ing toya punika
Raja Makrub Mingkaile
Guwagal prajanipun
Adipati Marmaya ngaksi
yèn ana kang anganglang
singidan gènipun
ngangge topong saking Ngajrak
malaekat tan ana ingkang udani
Ki Umarmaya wikan

wong kang nganglang toya dèn parêki
kabèh Malaekat Mingkailan
ana dinumuk bathuke
anjumbul nora wêruh
Umarmaya mèsêm ningali
iki malekat apa
têka nora wêruh
maring ing janma manusa
padha gelo malaekat kene iki
padha malekat para

jaga banyu padha sangu roti
kalumpukan rotine agêlar
lan iwak menda sinujèn
lah ingsun lagi ngrungu
malaekat amangan roti
mangan subêkanalah
iku adatipun
malekat ing Jaminambar
ya carobo ngising padha mêtu tai
mambua ing sri nata

Adipati Tasikwaja
anapuk malekat siji
anggêro akalayaban
pilingane ngêmu gêtih
bature anulungi
kêna apa iku mau
tan wruh purwane padha
tatune darijinèki
ngêmu gêtih baya tinapuk ing setan

wusnya suwe kalayaban
kalêngêr tiba anjêngking
rubung kancane kèh prapta
ana graita sawiji
kiye baya dhêdhêmit
ing kene kang tunggu umbul
singit umbul Jêmbawan
payo nuli dèn sajèni
dimèn aja galak payo pinarsanak

asuka sang adipatya
anyandhak watu sawiji
itêm abundêr samaja
binalangakên tumuli
kêna dhase sawiji
narajang bathuk kumêpruk
pêcah wonge aniba
anjungkêl gumuling siti
sami kêkês malaekat padha gundam

kasaput dalu samana
prasamya mangisor mulih
pajagan langit kaping pat
goning Malekat Mingkail
balane tur upêksi
mring Mingkail Raja Mangkruk
yèn kancane kang tiwas
kêkalih pinangan dhêmit
kalihipun sami mèh kalêngêr tuwa

parentah têka mênênga
iku uga wong jro puri
dutane Sang Hyang Wisesa
kang rumêksa toya iki
sira kang dèn aruhi
aja camburwan sirèku
tukang toya turira
dene wong ngaruh-aruhi
watu itêm samaja olèh dhas pêcah

wau ingkang kawuwusa
Adipati Guritwêsi
ing dalu kalumpuk akal
apa ingkang dadi margi
kênaa amor manjing
sigra jêmpole malênthung
tôndhawus antuk akal
Umarmaya ciptanèki
pan akarya pratingkah pangeram-eram

darapon tinampanana
pangwulane ki dipati
malbu Malekat Mukaram
ki dipati malih warni
lan anjaluk sirèki
saking jro kêkasangipun
clêmpung alit punika
basa Lumayu kêcapi
kinalungkên ing gulu panabuhira

apan mung kawat têtiga
manut ing kidungirèki
calêmpung iku kinarya
padal ing sakidungnèki
anjaluk swara malih
ingkang mèmpêr Nabi Dawud
kumêdut kasangira
pratôndha yèn anuruti
lan parau gabus jêmbare saasta

kang ginawe lumah-lumah
pangurip sasada miring
sawusnya wau samakta
Adipati Guritwêsi
sigra dènnya angèli
malumah nèng palwa gabus
muni kêcapinira
winor kidunge amanis
ngênthêt-ênthêt swarane arum alaras

calêmpung tumumpang dhadha
ukara kidung angrawit
tinêpungan lan irama
kidunge lawan kêcapi
mêncit akêlip-kêlip
piniyarsa nganyut-anyut
lir gêndhing parayangan
kadya sêndhoning dhêdhêmit
kang miyarsa tyase gila amangkarag

galadhi anglangi bathang
mangisor mêsat manginggil
sêbat-sêbut saking ngandhap
pêsate nungsung wus dadi
nulya lajêng angèli
marang kitha badhenipun
palwane gabus kêna
binêkta mêsat manginggil
pan karakêt kalawan saliranira

praptane pukul sadasa
wancinira pan ing wêngi
kang tugur sajawinira
ing langit kaping pat sami
ya ta ngidung parasi
barêng kêcapi angungkung
kagyat sagung wong jaga
mangkat sami dèn tingali
duk katingal sumêbut panginggilira

eram sagung kang anjaga
nulya sami linggih malih
antara ana saêjam
kang mindha malekat prapti
angidung dèn padani
kêcapinira angungkung
wong saos sami gita
aningali ngadêg sami
Umarmaya mêsat malih nungsung toya

saêjam malih praptanya
nutut nora mêsat malih
wong kang saos atêtanya
sintên ta tuwan puniki
Umarmaya nauri
anyêntak sarwi ambêkuh
hèh kônca Mingkailan
padha tiwas sira iki
nora wêruh titahe Pangeranira

Pangeranmu nitah anyar
iya malekat sinêlir
nora para kaya sira
Sênthotmole ingsun iki
apan kinarya miji
ing Pangeran Sang Arabus-
samawati wal arla
norapik lurahirèki
wong mangkono linêbokkên malaekat

ngajarakên nora tata
karya malekat kur urip
carobo wong Mingkailan
mangkana ing nalikenjing
malekat ing jro sami
kabayan kang nganglang matur
Malekat Jabrailan
mênangi praptanirèki
matur solah pratingkah malekat anyar

abungah marwata suta
Raja Rabusamawati
gumêndhung nyatakkên karya
nitahmalekat amiji
Sênthotmole namèki
ing dalu pukul sapuluh
têdhak langit kaping pat
marang talang ingkang warih
amanggihi kang ngaku malekat anyar

prapta ing langit kaping pat
Raja Rabusamawati
ênggène sungapan toya
ginrêbêg ing Mukarabin
munggèng ing kursi manik
kursi kang pindha jumêrut
jenggote patang asta
inganggit lawan sotya di
pan kalêbu intên mirah lan mutyara

intên nêm atus kêmbaran
jumêrut nila widuri
kalawan ingkang mutyara
kang barancuh sêsotya di
wontên nêm atus malih
kêmbarane kang barancuh
murub agêbyar-gêbyar
jêjenggote sri bupati
lamun dalu dadi obor yèn lumampah

dhatênge langit kaping pat
Raja Rabusamawati
aglar malekat Mukarab
mangkana Marmaya prapti
ngèli ngidung parasi
calêmpunge sênthuk-sênthuk
winor ing kidungira
angadêg sri narapati
ngawe-awe gumujêng sarwi angakak

hèh kawulaningsun anyar
kang sun titahakên luwih
sun ugung kadadènira
sun kacèk lawan sirèki
lawan kang akèh iki
sun dadèkkên ingsun ugung
saking gawean ingwang
Umarmaya mêntas saking
jroning talang lajêng sujud ing bantala

batine ki adipatya
asujud marang Hyang Widhi
lamun nora asujuda
kacêthikan solahnèki
dènnyarsa bujung bêlis
marmane momor puniku
ki dipati karsanya
kênaa dèn parêpêki
aja luput batine bêbandhêmira

sujude Ki Umarmaya
adhapur tigang prakawis
kang rumiyin sujud mansar
pan kadi garaji miri
rongèh amalangkêrik
macicil sarwi malêmbung
ping kalih sujud baka
tan osik kadi ngêmasi
têkan napasira saêjam tan ana

sujud muntalèk ping tiga
ginantung sukunirèki
mung asta siji tumapak
ngandika kang ngaku Widhi
payo lèrèna dhingin
tampanana rahmat ingsun
matur Ki Umarmaya
ya ilahi ya iblisi
ing têgêse tuwan Pangeran kawula

dudu Ratu Jaminambar
Pangeran ingkang sayêkti
ya iblis samahlubina
tutuge pangucap batin
sabên matur sang aji
tinawilan banjuripun
têgêse Saesalam
sira setan luwih mukir
kang binêndon bakale wong kaya sira

kabatinane mangkana
laire kalangkung manis
dhuh Sang Rabusamawatya
Pangeraning pitung langit
wal arli pitung bumi
panêdya tuwan kang wau
sun titahakên sira
sun kacèk sira sayêkti
iya lawan kabèh gêgawean ingwang

milane amba punika
darbe sujud tigang warni
gih saking panitah tuwan
angguguk sri narapati
gawok sri narapati
sagung malekat Mukarub
jungkir Ki Umarmaya
sukune nginggil rêspati
dalamakan karo ginawe anêmbah

batine ngagagi dhupak
lair sukane tan sipi
Sang Aprabu Jaminambar
gumuyu apijêt ati
gya Umarmaya jêngking
kêkayang sarwi malêmbung
gumêr sabèh kang mulat
solahe sang adipati
Saesalam tyasira cilik prabata

dene ta kabisanira
nora dèn aku pribadi
kuwasane kang anitah
Gusti Rabusamawati
kinarya angluwihi
lan sadaya kancanipun
iku pangucapira
nuju kathah kang miyarsi
jêblak-jêbluk tyase Prabu Jaminambar

winêdalakên sadaya
kabisane ki dipati
dènira namur ngawula
Raja Rabusamawati
ngêntèk sukakirèki
dènira agung ginunggung
têtêp pangwasanira
tuhu wong bodho ing pikir
kabisane mung sugih kalawan rosa

sapa ngasorakên ingwang
bala ngong kadi jaladri
baranaku tan petungan
lawan kuwating ajurit
mila ngaku Hyang Widhi
saking gunging balanipun
lawan sugihe brana
pangrasane soring langit
nora nana kang rosa kang sugih brana

kang sugih bala prawira
amung Rabusamawati
lali lamun jagat jêmbar
isine akèh winarni
wau kang namur ngabdi
ingawe inguwuh-uwuh
hèh titah ingsun anyar
iya kang sun gawe luwih
ingsun lali sira sun jênêngkên sapa

matur nêmbah Umarmaya
kala amba tuwan pêtik
yèn mangke amba matura
owêl kang miyarsa kêdhik
yèn kathah kang miyarsi
têtêp ing pangandêlipun
ngimankên lamun tuwan
tuhu Pangeraning bumi
dene ingkang pakartine karya smara

Raja Rabusamawati
nimbali para malekat
kang wontên langit kapindho
miwah nèng langit ping tiga
tuwin langit ping lima
kaping nêm prasamya ngumpul
marang ing langit kaping pat

sami kinèn aningali
solahe malekat anyar
kang mêntas tinitahake
sadaya pan kagawokan
gujênge bata rêbah
kabèh pan sami anggunggung
pangwasane kang anitah

kang sawênèh ana angling
tuhu luwih gustiningwang
iku nitahkên mangkono
tan kêna kinaya ngapa
gêgaweane Suksma
tuhu Sang Hyang Maha Luhur
kêkutha nèng Jaminambar

ngulatana soring langit
môngsa ta dadak antuka
wong mangkono tanagane
iku ta Sang Hyang Wisesa
yèn gawe kaelokan
yêkti tan kêna tiniru
ing padha-padha manusa

mangkana Sri Narapati
Jaminambar angandika
kang asujud kinèn lèrèn
maring ngarsa mlaku nungsang
sirahe kang lumampah
lawan siji astanipun
sukune apêpulêtan

nêmbah suku wanti-wanti
gumuruh gujênging kathah
dupi prapta ing ngarsane
Rabusamawati mojar
sun lali namanira
iya ing pangganjar ingsun
kang mindha-mindha turira

duk malêm Salasa wêngi
tuwan wuru-wuru panjang
brênduwin anuntên mire
angiwa paduka mutah
riyak paduka kathah
awor brênduwin pukulun
anuntên panabda tuwan

hèh riyak ingsun brênduwin
sira dadia malekat
ingsun luwihakên dhewe
jênggèlèk kawula dadya
suka jumbul sang nata
anggêro dènnya gumuyu
ya mangkono sabdaningwang

Malekat Tarijul Takwil
punika basane Arab
basa Jawa Sênthotmole
Sênthotmodot iya tunggal
dene kêluwar panjang
iku basane Lumayu
mangkana wong Jaminambar

ngidung malih Marmayèki
kidunge cara bêngkuwang
wong Jaminambar nora wroh
lamun Jawaa mangkana
eling wong Jaminambar
kang sira anggêp Hyang Agung
tan pantês agêgêmblungan

sun gorohi anuruti
tak umpak jêbul abungah
dudu riyak-riyèk ingong
uwis ta wong Jaminambar
awasna Allahira
tan gêgoroh milu gêmblung
angarah guru alêman

pangakunira Hyang Widhi
riyake wuru winginya
iya nora kêdhah-kêdhèh
prandene nurut kewala
amrih ginunggung kathah
nanging kalangkung sinamur
pratingkahira Marmaya

pra malekat dèn dhawuhi
ya malekat ingsun anyar
arane Si Sênthotmodot
pan iku kêkasih ingwang
kabèh padha ngidhêpa
apa satuture iku
padha sira lakonana

sigra kondur sri bupati
marang langit kaping sapta
langit kancana ênggène
ing ngriku balane ngaras
ênggène Hyang Wisesa
Malekat Modot tan kantun
sêdya nut satingkahira

Malekat Tarijul Takwil
langkung saking kinasihan
ya Ki Sênthotmole-mole
praptane langit kancana
lênggah ing bale ngaras
kang angaku Raja Rabus-
samawati angandika

ingsun larihi brênduwin
hèh malekat ingsun anyar
sigra cinandhak kupine
lawan gêlas kang sinotya
linarih langkung suka
hèh sira malekat ingsun
sun larihi anginuma

linarih sampun atampi
duk sêmana byar raina
sira Ki Malekat Modot
binêkta mêng-amêng marang
kaswargan ing sang nata
wus prapta ing sawarga gung
ingkang ginêbyog kancana

kang kinarya cêngkir gadhing
balarak lawan tapasnya
kancana ingkang ginawe
miwah karambil dawêgan
garing samya kancana
tanapi galugunipun
êmase kalangkung tuwa

ênggène angapit kori
dene wit-witan sadaya
godhong pinupusan cindhe
agodhong kêling sadaya
kinayu apu abra
cèlèng mas kuldi mas agung
jaran mas miwah banthèng mas

buron alas buron kali
kang kinarya mas sadaya
sabilik saênggèn-ênggèn
myang gène widadarinya
sadaya putri tawan
kang ayu-ayu pinunjul
Umarmaya tinawanan

hèh malekat ngong lilani
sun kawênangakên sira
ngubêka kawidadarèn
sun kawênangkên miliha
widadari kang endah
sun ganjarakên sirèku
têtêpa wismèng suwarga

Malekat Tarijul Takwil
sujud alon aturira
pukulun pan inggih dede
adate kang malaekat
lamun laki rabia
langite manawi rubuh
kêni rêngune tyas tuwan

yêkti dadi wrêjit cacing
yèn amba anglampahana
tiwas pun Malekat Modot
yèn angajapa cintraka
guguk alatah-latah
yèn kalawan sukaningsun
môngsa si nêmua papa

amêksa-mêksa tinampik
milane lumuh kalintang
manawi awon tamtune
kawula miyarsa warta
inggih isining donya
wontên malih luwih agung
prajurit pêpakuning rat

saking bang wetan puniki
tanah Arab ing Kuparman
kadi tuwan prabawane
manawi panas murina
tuwan angaku Allah
wong agunge bilih purun
mêmêngsahan kalih tuwan

tekad tuwan kang tinarik
dhatêng agama manusa
nagari ing Rokam mangke
lan Kalakodrat Sorangan
sampun nungkul kaidak
suka ngakak sarwi guguk
kaliru pangrungunira

mangkene lakune yêkti
Si Gulangge kirim layang
duk tanggal ping pat praptane
kang muni sajroning layang
ana wong agung prapta
sugih bala para ratu
kadi wutahing samodra

nêdya nungkul marang mami
pan wurung duwe Pangeran
milarsa suwita ingong
Si Gulangge apan lagya
sêmaya ngatêrêna
wong wetan kang prapta nungkul
tanah Ngarab ing Kuparman

anggawa ratu sakêthi
badhe dèn srahkên maringwang
ratune wong wetan kuwe
mung nêdya kawulakêna
awake pan angrasa
manawa kawruhan ingsun
tan wande prajane rusak

kaya sasi ngarêp iki
praptane wong agung wetan
kang dèn irid Si Gulangge
wus ingsun cawisi prênah
jabane langit wetan
ing ara-ara Jamirun
jêmbar kamot sabalanya

ya ta wau ki dipati
angguguk ing kabatinan
iki ta alah maloto
Allah ta wong Jaminambar
gêndhungan laku sopak
iya rasakna êndhasmu
têka bisa laku dora

mêcahakên dhasmu iki
wong Arab môngsa têluka
marang ratu kang mangkono
bisa gawe-gawe ojat
lah têka bêtahêna
môngsa ta wurunga gêmpur
durakamu nora kaprah

sadina dènnya palêsir
wus dangu kondur sang nata
marang ing bale ngarase
nimbali para kabayan
Malekat Jabrailan
Ngijrailan sami rawuh
Mingkailan Ngisrailan

kabayane sami prapti
wontên satus malaekat
angalih wêlas balane
Mingkail Ngisrail prapta
nayuban sang mahraja
kêdhik amung rencangipun
têdhak anèng bale ngaras

Marmaya kinèn ngêcapi
sarwi angidung lêlewa
langkung sukane sang katong
malaekat kabayanan
gujênge bata rêbah
anutug kasukanipun
Malekat Modot lêlewa

akèh malekat gulinting
sayah ing panginumira
gumuyu Malekat Modot
lah iku padha malekat
têka kêna karipan
kêna mêndêm kêna lêsu
alah iya rasakêna

sangsaya kathah gumlinting
rêbah ing saênggèn-gènnya
Marmaya nglarihi manèh
winoran paekanira
Dipati Tasikwaja
ing darubêsi cinampur
darubêsi sawatara

mung Sang Rabusamawati
gumujêng maksih alênggah
dèn angkoh-angkoh tibane
mêsêlate Umarmaya
kinèn anglarihana
pinrih ing katungkulipun
sinambi sarta lêlewa

linêbonan darubêsi
sagêgêm ing gêsalira
dhasar wus sayah sang katong
mèh rêbah dening waragang
linarih mring Marmaya
sigra nginum Raja Rabus
pan lajêng rêbah mring wuntat

darubêsine angrêbda
sri narendra wus kadi angêmasi
ki adipati agupuh
sagunging lawang-lawang
kinuncenan Umarmaya sêdyanipun
tutuga sapolah-polah
dènira gawe bilai

malekat satus kabayan
binuntonan irunge darubêsi
kabèh wus kadi wong lampus
saênggoning balasah
langkung suka ki adipati andulu
sigra ngambil pamalingan
peso landhêp kadi angin

cinukur jêjenggotira
sira Rabusamawati wal arli
sandhangên mêngko gundhulmu
iya wong ngaku Allah
wus barêsih jenggote tinêkuk-têkuk
sampun winadhahah kasang
patang asda panjangnèki

nulya cinukur risahnya
wus balindhis bathukira tinulis
asu jodhon lawan munyuk
wurine ngasu gènnya
ambêbidhung angiwi-iwi mring asu
nilawêrdi kang kinarya
asu irêng bêlang kuning

sirah tinulis sadaya
cinalorèng nulya malekat sami
wau kêbayan kang satus
kabèh wus cinukuran
kèh warnane ana lingsang ana kuwuk
tur samya jodhon-jodhonan
ana lutung lan trênggiling

ana pinèrèt kewala
ana ingkang kinuncung kinuciri
ana papat kuncungipun
kathah winarna-warna
nulya kêndhi pangunjukanira prabu
sigra kang kêndhi sinuntak
sinalinan kang giguhi

nulya Marmaya nênurat
iya tunggul panantang ing ajurit
sinèlèhkên karangulu
nêlas pêpacuhira
Adipati Marmaya pan arsa mêtu
mêdal saking bale ngaras
kesah nurut talang malih

nungsung lampahira prapta
sirah toya lajêng tumurun aglis
margi lama jêbulipun
lajêng sang adipatya
rêrikatan manawa ana kang nusul
Ki Dipati Tasikwaja
agung dènnya nampèl wêntis

wusnya lêpas lampahira
praptèng wana simpangan ingkang margi
kaki tuwa tuduhipun
kang anjog Jamintoran
lajêng menggok ing lampah wus tigang dalu
eca nèng margi wus nimpang
Adipati Guritwêsi

atata ing lakunira
ayêm nora ana ingkang ngregoni
amung nênêdha Hyang Agung
jinurunga raharja
kunêng wuri Jaminambar kang winuwus
apan kongsi tigang dina
kalêngêr ing darubêsi

katungkul para malekat
Jabarail iku luwih pribadi
lungguh lan panêkaripun
sira Prabu Surakal
lah ta adhi kadingarèn Sang Hyang Agung
têlung dina iki towang
tan ana anênimbali

seba mring langit kasapta
karsanira Surakal Jabarail
prapta bale ngaras sampun
dhêdhêp tan ana swara
maras ing tyas ana pa tanpa swarèku
kalamun acangkramaa
iya nora tilar mami

angintip korining ngaras
katingalan sami pating gulinting
manjing Ki Surakal sampun
ngungun atêbah jaja
mulat nganan ngèri samya kabarubuh
tan ana ingkang anawa
iya ingkang darubêsi

nadyan kongsia sawulan
lamun nora tinawa tan anglilir
Surakal angambil gupuh
lênga wijèn kalawan
jêruk pêcêl sigra tinawa sang prabu
janggèlèk wungu karasa
sirahipun pan apêrih

ngambil kêndhi pangunjukan
duk ingunjuk rasa gônda tan yukti
binanting kêndhi malêdug
sigra ngusapi sirah
lan jêjenggot sirna labête cinukur
mundhut paesan pinasang
paesan sigra binanting

anglênggêr Sri Saesalam
kang malekat satus dèn panawani
marang Si Surakal wau
sarêng tangi sadaya
ting cakikik asami guyu-ginuyu
taha mulat mring sang nata
jêtunge duka prihatin

Surakal maring ngajêngan
angandika Sang Rabusamawati
hèh Surakal paran iku
apa mêngkene iya
mulat wau kang tumumpang karangulu
karêtas nulya cinandhak
tiningalan isi tulis

inguncalkên mring Surakal
lah wacanên layange sapa iki
nulya winaca asêru
têmbunge punang sêrat
hèh Sang Prabu Jaminambar si bêbêndu
dene girang guyu sira
tan wêruh kalêbon têlik

ananjak karti sampeka
ya pangendrajala maling sinêkti
baskara amara sandu
kumprung pêngung ta sira
satriya Rab pangeran ing Silahulun
wong agung ing Tasikwaja
Adipati Guritwêsi

satriya ing Giripura
tambak cangkol pothèt panglaya nabi
Guritwêsi murdèng kewuh
si sêdhêng luwih kurang
Kakungingrat ya iki kadange sêpuh
tanggulange pramudita
wong Jaminambar dèn eling

apa jampêng tan miyarsa
gêgobogmu sangisoring wiyati
ana wong agung pinunjul
trah Ngarab lair Mêkah
angadhaton tanah Kuparman kutha gung
bêbala lêksan narendra
Kalana Surayèng Bumi

mêngko wus ana ing Rokam
lir samodra wadya miwah prajurit
tiwas apa ta gunamu
môncapat môncalima
wus kancikan gêgaman nora angrungu
kang badhe anglêbur iya
gonira akarya langit

mocot utamangganira
lan ginêmpur ing Jaminambar iki
jêrokna larènirèku
langitmu dhuwurêna
isènana sawêndra bêbala ratu
lah iya padha kumpulna
kabèh dandanan ngajurit

muwuhana malaekat
kurubiyun milihana rasêksi
kuthamu pan nora wurung
gêmpur de wong Kuparman
ngulu watu ratu kêna jenggotipun
eling-eling babo sira
hèh Sang Rabusamawati

wus titi layang gung duka
hèh jujulên Si Modot ana ngêndi
layak mubêng durung mêtu
têka ing langit ingwang
arêp karya pakewuh gêng ngarubiru
bêndhe kang para malekat
angubrês sajroning langit

Surakal ngambil cêndhana
lawan mênyan ubêkan jroning langit
Surakal wus awor kukus
ngubrês langit sadaya
wus tan ana têliking Kuparman laju
sayêkti mring nagri Rokam
mring gone gustinirèki

Surakal arip wus prapta
matur nêmbah ing Rabusamawati
dede kinôntha pukulun
tuwan punika mêngsah
pan Wong Agung Kuparman awrat satuhu
dene sugihe dandanan
agal alit pait manis

yèn suwawi tuwan angêrigi
para ratu sadaya praptaa
kang salawe èwu dene
nuntên rerehanipun
pra dipati môncanagari
yèn sampun sami prapta
para ratu-ratu
inggih sae tinimbangan
wong Kuparman balane kadi jaladri
ing tandhing tan kuciwa

ing jajahan sawatêsing langit
ingundhangan lare limang kilan
yèn lanang kang kêna gawe
karana ta pukulun
ing punika pungkasan inggih
yèn tuwan mênang ing prang
lan wong agung iku
sayêktine nora aprang
malih-malih igih sangisoring langit
sintên kang purun nglawan

liya prajurit kakunge bumi
ya ta nurut anglampahkên duta
turôngga ewon dutane
nêngna Sang Raja Rabus-
samawati adandan baris
ngrakit kapraboning prang
busanèng wadya gung
wau ta ingkang winarna
lampahira Adipati Guritwêsi
sampun anèng simpangan

wana Jamintoran dèn anciki
pan pinêlak wau lampahira
agung tinampèl pupune
dadya amamprung-mamprung
ki dipati ing Guritwêsi
ingkang lakon sawulan
ing sadina rawuh
mangkana saturutira
lampahira ing marga datan kawarni
prapta ing Jamintoran

manjing kutha enjing sang dipati
lajêng marang kori panangkilan
nuju sang nata wijile
tan kari rajasunu
pan supênuh ing pôncaniti
satriya pra dipatya
miwah para ratu
aglar adine amônca
wong kang tunggu kori ingkang dèn takoni
ing kene apa ana

wong nênêka sing liya nagari
satriya nom apêkik kang warna
kang tunggu lawang saure
inggih wontên puniku
saking taman Iskandar nguni
rajaputri kang angsal
kala nêdya adus
marang wana Jaminingrab
inggih taman Iskandar kang siti putih
ngriku manggih satriya

mangke sampun tinunggil sang aji
sinrahakên nagri Jamintoran
inggih bang-bang lum-alume
prabu anom puniku
sang dipati ing Guritwêsi
dêlap têmên sang nata
apa rêp minantu
pan iku têtukon ingwang
lagi minggat yaiku ingsun ulati
angling wong tunggu lawang

sira iki wong tuwa punapi
liwat sarune pangucapira
pan narpaputra nèng kene
ingêla-êla langkung
dhasar moncol prawirèng jurit
tur têrahing Kuparman
wijining aluhur
dene wani-wani sira
cala-culu apa rika iki baring
macicil Umarmaya

puluh-puluh ujêr tukon mami
ya pagene wêdia angucap
lah mara aturna age
dadi bilainingsun
nora nyambat marang sirèki
nadyan dèn sêsêmpala
sun labuhi tuhu
nora gumingsir satindak
apan sira iya wong ajaga kardi
singa-singa munia

akon ngaturakên ing sang aji
apadene mring sang rajaputra
darma ngaturakên bae
bilai nora milu
jêr sabênêr-bênêre mami
tan anêdya cancala
gawe-gawe wuwus
samya gawok kang miyarsa
ana ingkang rada tuwa anglêmêsi
lah iku aturêna

nora bênêr ngandhêga sirèki
apan uwis unine mangkana
tinêmah sinandhang dhewe
têka matura gupuh
mumpung sêdhêng lagya tinangkil
sang nata lan kang putra
wong atunggu pintu
siji marang panangkilan
ingkang kari angrubung samya ningali
maring sang wau prapta

ngawasakên angiling-ilingi
cacah warnane Ki Umarmaya
sinawang dene wanine
angucapakên saru
kang satêngah abisik-bisik
layak nora cak-êncak
barang tingkahipun
wong iki daluya bisa
sun badhea tan duwe wudêl wong iki
lêlewane katara

lan sêmune nora ngising tai
pêpantêse ngisingakên timah
anèh wong iki ulêse
kunêng kang samya ngrubung
wau ingkang atur upêksi
kang maring panangkilan
prapta ngarsa prabu
tur sêmbah yèn kori jaba
wontên prapta tiyang kayungyun satunggil
ulêse paripolah

nanging ngakên gustinipun nênggih
putra tuwan jêng gusti punika
kang dèn akên têtukone
kagyat miyarsa prabu
sarwi nolih kang putra aglis
mèsêm umatur sigra
punika pukulun
inggih gêlare pun uwa
sok makotên Adipati Guritwêsi
sang nata angandika

kulup Ki Dipati Guritwêsi
kadange tuwa anaking-sanak
lan ramanira ginawe
ulubalang pakewuh
kang nanggulang ing baya pati
lurah pangendrajala
dhustha marasadu
wadana maling sajagat
yèn mangkono ingsun parêke pribadi
sasat Sang Kakungingrat

rajaputra umatur wotsari
nuwun sampun paduka tumêdhak
munga amba lan pun patèh
kewala kang amêthuk
sigra têdhak wau sang pêkik
pan sampun dhinawuhan
Patih Jahansirun
andhèrèk sang narpasuta
pra dipati sakawan ingkang angiring
praptane kori jaba

rajaputra wau duk ningali
mring kang uwa asru pinlajêngan
anungkêmi ing padane
kang putra gya rinangkul
mring dipati ing Guritwêsi
tumut angrangkul pada
Patih Jahansirun
matur paduka ngaturan
ing Sri Nata Sang Prabu Anyakrawati
Bathara Jamintoran

sami jomblong kang atêngga kori
mulat rajaputra ngrangkul pada
miwah ki patih anggêpe
mangkana aturipun
rajaputra lan ki apatih
Dipati Tasikwaja
maksih sênggruk-sênggruk
ngusapi netra lumampah
rajaputra angapit lan ki apatih
praptane panangkilan

têdhak Sri Bathara Nyakrawati
Jamintoran Prabu Sadarsalam
saking ing singasanane
ngurmati ing pamêthuk
ingkang prapta ki adipati
gapyuk asêsalaman [...lama
lajêng sang aprabu
nyandhak astane Marmaya
wus binêkta nunggil singasana rukmi
Marmaya kipa-kipa

nanging pinêksa ing sri bupati
sang dipati datan kêna selak
sang aprabu andikane
ki raka uga sampun
pakênira nganggo wêwadi
ing pangraos kawula
prasasat Wong Agung
Kalana Surayèng Jagat
ingkang prapta ing Jamintoran ing ngriki
nugrahaning kawula

ki dipati wau anuruti
wus anunggil anèng singasana
Prabu Jamintoran mangke
kathah prasabênipun
kula kakang sumanggèng kapti
Risang Surayèng Jagat
pamêngkuning luput
dening kawula punika
kaping kalih lêpat kawula sayêkti
mring Sang Surayèng Jagat

kang rumiyin wong agung wus lami
wontên Kalakodrat ing Sorangan
miwah ing Rokam bêdhahe
ngradin agami sampun
nagri kilèn ing sapuniki
apan sampun kaidak
prasami anungkul
ginêmpur ingkang abôngga
kula ingkang wus tunggil ingkang agami
têkaa botên sowan

