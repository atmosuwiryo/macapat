ngidul lêrês lampahira Sunan Kudus
sabat pitu datan kari
nginggil asar wancinipun
angliwati lèpèn alit
sabat siji matur alon

luhung kèndêl sakêdhap kularsa nginum
Sunan Kudus angling aris
lah sabarêna karuwun
kali buthêg toyanèki
mênawi ing kidul kono

ana banyu angumbea dèn atuwuk
mila katêlah sêmangkin
kali Buthêk namanipun
lampahira sampun prapti
ya ta wontên kali katon

ya ta kèndêl lampahe Jêng Sunan Kudus
nyêmpal pang pepe alinggih
angombe sabat pêpitu
ngandika sang maha yêkti
pinggir kali Pepe ayom

nulya kèndêl anèng sangandhaping pucung
katingal dhukuh ing Pêngging
banjaran asri dinulu
anggênggêng tirise asri
sinawang katon saking doh

sami ayêm angaubi soring pucung
sabat pitu kanan kering
akathah rare kang rawuh
angrubung sami nakoni
sagunge kang rare angon

sami takon rare angon pan arubung
ting dalêjêg wira-wiri
apa sira gendhong iku
gumariwis ting caruwis
tan angsal dènnya têtakon

pan gumêdêr kang gendhong bêndhe rinubung
apa iki apa iki
rowange siji sumaur
sami rowange pribadi
ingsun badhe iku gembol

kaya kêkêb kêtara anganggo kuncung
ingkang sawiji nauri
kang patitis badhe kêmpul
ingkang bancol badhe tai
anyêntak sabat kang gendhong

bocah iki ting dalêjêg padha bêsur
bok dêlêng uwong sathithik
ingaruhan ora mundur
malah padha anggrayangi
ingkang gendhong mengkod-mengkod

ya ta mèsêm ngandika Jêng Sunan Kudus
sakarêpe bocah cilik
aja na kang ngaru-aru
sabat siji matur aris
jêr rarene sami bancol

tinakonan tan wontên ingkang sumaur
malah malês anakoni
nêracak sami dêlurung
bocah bancol sun arani
nulya na wong tuwa katon

sarwi mikul pasangan nyangkêlit pêcut
cawête maksih mathingthing
jêr bobog ikête sabuk
upête mêrang cinangking
pan sarwi udud kêlobot

saking sawah aningali rare rubung
padha ngadêg anèng ngarsi
jêlèh-jêlèh cêluk-cêluk
padha edan si pênyakit
jamake padha andhodhok

ana uwong lungguh rinubung ting plangkruk
apa sira dêlêng iki
kaya jajahane mungsuh
wong linggih tan dèn èringi
sun gêbug sambilan mêngko

rare kathah prasami suka gumuyu
jêng sunan mèsêm lingnya ris
lah paman dimèkne iku
wus jamake rare cilik
jêr kêkasihe Hyang Manon

nulya linggih asèlèh pasanganipun
upête mêrang cinangking
ngungkabi kandhutanipun
têmbako anèng salêpi
anulya nyogok sêrotong

lah ta dawêg ki bagus andika udud
Sunan Kudus angling aris
narima wong sanak ingsun
rika ududa pribadi
aja sira walangatos

hèh kisanak manira takon satuhu
langgar iki kang kaèksi
punapa ta dalêmipun
kiyai agêng ing Pêngging
kang tinanya matur alon

apan inggih padalêmane satuhu
gusti ki agêng ing Pêngging
pan sampun sêdasa dalu
gènira nandhang prihatin
anèng sajêroning kobong

sadhatênge ing Tingkir dènnya among kung
kang raka Ki Agêng Tingkir
kadangira tunggil guru
punika sampun ngêmasi
duk dintên Jumungah Êpon

kongsi mangke inggih dèrèng mêtu-mêtu
Kyagêng Pêngging sru prihatin
manira ugi katêmu
lan sabate pakne Kadim
mêkatên dènnya cariyos

kongsi mangke ngandika Jêng Sunan Kudus
ya paman tarima mami
iku saking pituturmu
di arane desa iki
kang tinanya matur alon

inggih dhusun ing Kênayan wastanipun
Sunan Kudus angling aris
êlihên ing Ngaru-aru
manira ingkang nyalini
inggih prayogi linakon

sigra lajêng lampahe Jêng Sunan Kudus
prapta ngandhaping kuwèni
sêjawine banon agung
saking gênge wit kuwèni
gênging uwit cilik kêbo

pinggirira lir waringin siyubipun
ênggone uwong aninis
jêng sunan kèndêl ing ngriku
batur samya kinèn kari
sami winangsit ponang wong

lamun ana wong gumêdêr wêkas ingsun
bêndhe tabuhên dèn aglis
malêbu dhewe wak ingsun
tan anggawa batur siji
nulya na ni tuwa katon

jêng susunan anitipkên sabatipun
ingong umarak kiyai
saru yèn gawaa batur
ingsun ora mêtukori
saking ing butulan kulon

lah ing pundi wisma andika ki bagus
kang tinakon anauri
manira iki ing Kudus
matura Ki Gêdhe Pêngging
yèn ingsun arsa maring jro

cèthi mojar nauri wêcana arum
ki agêng lagya prihatin
tan bisa manggihi tamu
Sunan Kudus anauri
têka matura dèn gupoh

ingsun iki utusanira Hyang Agung
ingsun wong têka ing langit
cèthi sêksana malêbu
manêmbah sarwi wotsari
saking sawijining kobong

adhuh gusti ing jawi wontên têtamu
ngakên dutane Hyang Widi
tiyang saking langit biru
ki agêng mèsêm lingnya ris
undangên mring ngarsaningong

cèthi mêdal ingawe sigra malêbu
prapta ing jro wus apanggih
anguluki salam wau
ki agêng anglingkab samir
ing ngriki sami alunggoh

wus anjawab tangan sami tata lungguh
kyagêng ngandika mring rabi
Rubiyah saosa gupuh
sugata ingkang prayogi
kang rayi sigra mring pawon

Sunan Kudus sigra andhawuhkên wuwus
hèh ta ki agêng ing Pêngging
timbalane sang aprabu
êndi kang sira karêpi
aja nganggo walangatos

jaba jêro ing ngisor kêlawan dhuwur
Ki Agêng Pêngging nauri
nora bisa milih ingsun
kabèh iku ngong karsani
apan ora dhandhang ênggon

yèn miliha ing jêro pan jidik
yèn miliha jaba luwih sasar
sêmang-sêmang pangidhêpe
yèn miliha ing luhur
pan kumandhang ingaku yêkti
yèn miliha ing ngandhap
iya iku bingung
sasare patang madahab
jaba jêro ngandhap luhur darbèk mami
karine duwèk ingwang

Sunan Kudus pamuwuse bêngis
sira iku apa kêkandhangan
apa mantêp panggilute
ki agêng lon sumaur
pindho gawe sira ki bayi
yèn wus kinêcapêna
pêsthi yèn dèn ulu
linêpèha siya-siya
pan was-uwas iku panggawening eblis
angas pangidhêpira

Sunan Kudus angandika aris
apa bisa mati jroning gêsang
gêsang jroning mati mangko
manira arsa wêruh
Kyagêng Pêngging aris nauri
insa Allah yèn bisa
aja na sirèku
nora anggêgampang iman
sira iku andalih ing apa mami
manira tan suminggah

lamun sira andaliha santri
nyata santri satuhu manira
têrkanên rêraton mangko
nyata wijiling ratu
yèn narkaa Allah sirèki
pan ila nyata Allah
sakarsanirèku
kawula nyata kawula
Sunan Kudus ngandika arsa ngyêktèni
arsa wruh patinira

anauri ki agêng ing Pêngging
yèn mangkono karsaning narendra
sira karyaa labête
manira durung nêmu
umat bisa mati pribadi
nanging pênjaluk ingwang
ing sapungkur ingsun
aja ngèmbèt ing ngakathah
angamungna ingsun dhewe kang nglakoni
Sunan Kudus ngandika

iya aja sira walangati
dyan ki agêng aris angandika
payo sêkingira kuwe
bêlèkna sikut ingsun
dyan binêlèk sikut ing sêking
ki agêng mêgêng napas
aniba wus lampus
Susunan Kudus anggêtak
uluk salam Ki Agêng Pêngging nauri
iya ngalekum salam

Sunan Kudus sêmana gya mijil
sawêdale pan sampun kêpanggya
lawan sêkhabate kabèh
wuwusên garwanipun
nyai agêng datan udani
miyak gubah umiyat
yèn kang raka lampus
kunarpane gilang-gilang
sru karuna kang raka dipun sukêmi
sambate lara-lara

para cèthi sêdaya anangis
kapiyarsa jawi pêkarangan
sêdaya anak putune
jalu èstri malêbu
langkung gumrah swaraning tangis
ki gêdhe kênèng cidra
ing jawi gumuruh
kulawôngsa sami prapta
sawontêne gêgaman Pêngging nututi
samya asru karuna

sabat jêro Pak Kadim nulya glis
manjing pura gya Pak Kadim sigra
dènira amundhut bêndhe
Kiyai Udanarum
bêndhe iku kalane dhingin
Dipati Dayaningrat
ing nalikanipun
lêlana bêdhah nêgara
lamun bêndhe tinabuh ana gumiris
pêsthi kanang kang yuda

Udanarum tinabuh tinitir
abusêkan wong Pêngging wurahan
alok awor lan tangise
wêtara kalih atus
ingkang sami tumandang dhingin
kang kari aliwêran
gumêrah asêlur
Sunan Kudus amiyarsa
sigra kèndêl sangandhaping pucung nênggih
Ngaru-aru Kênayan

Kyai Macan tinabuh tinitir
swaranira lir macan angombang
wadya Pêngging pandulune
balane Sunan Kudus
pan ayutan tembak kaèksi
anggabag warna-warna
lir jêladri têdhuh
ngalèr ngilèn ingkang wadya
kulawôngsa king Pêngging samya nututi
tan wontên miris ing tyas

hèh wong cidra rampêdên ja kari
aja tanggung ingsun belakêna
ilokêna gustiningong
sisakêna sêdarum
ilokêna wong tuwa mami
tinon sami kotbuta
jêng sunan ing Kudus
nolèh kèndêl angandika
hèh wong Pêngging ingsun ora angèmbèti
marang kang kaya sira

kulawôngsa king Pêngging samyanjrit
hèh wong cidra sakêthi wuwuha
payo tamèng jaja kene
angadu tosing balung
lan angadu pêrêding kulit
atêpung pupu jôngga
akantaran bau
payo atakêr rudira
kakêncêngan ingobat angadu sêkti
dèn panggah aja oncat

Sunan Kudus mèsêm nolih-nolih
sarwi alon pangandikanira
wong Pêngging amêsakake
aja na salah dudu
pan wong cilik nora udani
dosane gustinira
aprana ing ratu
têkêne kinipat ngetan
pangrasane mungsuhe mangetan sami
wong Pêngging samya ngetan

ambêbujung prasami nututi
gaman lêksan prasami mangetan
tan kêna pinangguh lire
wong Pêngging ting bilulung
mungsuhira angetan sami
pijêr ajêjibungan
angalor angidul
ngalor ora ngidul ora
Sunan Kudus ing kali Pepe wus prapti
lor kali tata lênggah

anyirati têgal pinggir kali
angandika marang sabatira
wong Pêngging amêsakake
tan beda awak ingsun
duwe sanak lan duwe gusti
dimèkne padha prapta
ing sasêdyanipun
yèn wis karingête mêdal
lan yèn uwis ngancik têgal pinggir kali
dimèk nêpsune ilang

glis angawe lan têkêne nuli
ngidul ngetan kang bingung waluya
sigra anut sêlasahe
nulya surak gumuruh
pitung atus yèn winêtawis
samya rahab sêdaya
kidul kali rawuh
mungsuhe ika katingal
pangrasane mungsuhe ana sakêthi
aglar ing wawukiran

wadya Pêngging ngancik pinggir kali
manahira pan sampun dêrana
prasami ilang nêpsune
milane ana dhusun
ing Dêrana jibungan nênggih
ya ta ingkang kocapa
susunan ing Kudus
ingkang aparing wasiyat
wadya Pêngging sêmana pan sampun mulih
amênêdi kunarpa

Sunan Kudus pan arsa lumaris
kawarnaa wong Pêngging sêdaya
layone sampun sinare
lor wetan dalêmipun
garwanira sangêt prihatin
putra jalu satunggal
wayahe cumucud
sampunira pitung dina
garwanira nyi agêng nusul ngêmasi
sinare nunggil raka

Mas Karèbèt pan ginanti-ganti
kang kanggonan sêntana sêdaya
dèn êmong ing sakarsane
Sunan Kudus winuwus
lampahira ing Dêmak prapti
katur sasolahira
pratingkah ingutus
jêng sultan kêlangkung suka
datatita sawusnya ing lami-lami
jêng sultan ing Bintara

apêputra nênêm kathahnèki
èstri siji kang priya lêlima
pangeran ing Sabrang Êlèr
punika kang pêmbayun
krama angsal ing Panaragi
Bêthara Katong nama
ingkang kambil mantu
panênggak Radèn Trênggana
ingkang rayi Pangeran Seda ing Kali
lan Pangran Kandhuruan

dyan pamêkas punika pawèstri
Ratu Êmas nyawa sampun krama
angsal Panêmbahan Cêrbon
Sinuwun Bintarèku
kawarnaa sampun ngêmasi
ingkang gumanti nata
putra ingkang sêpuh
Pangran Sabrang Lèr kang nama
tan alami jumênêng nulya ngêmasi
sinare tunggil rama

nulya Radèn Trênggana gumanti
ingèstrènan pra wali sêdaya
Sultan Dêmak bisikane
pangulu Sunan Kudus
pêpatihe anulya lalis
Kyana Patih Mangkurat
sutanya jêjuluk
Kyana Patih Wanasalam
kunêng Dêmak ing Pêngging kocapa malih
Mas Karèbèt kawarna

wayah umur wus sêdasa warsi
langkung pêkik ing suwarnanira
pidêksa sêdhêng dêdêge
alus sarira lurus
bau wijang mêmêt aradin
kang cahya lir sêsôngka
mangsane mawêlu
nanging kuciwane lola
maksih rare karêm maring wongaringgit
asring angèngèr dhalang

sêntanane gilir kang tut wuri
Mas Karèbèt tinut sukanira
dèn ugung ing sakarsane
malah wus bisa manggung
kawarnaa Nyi Agêng Tingkir
marang Pêngging sêmana
karsane yun wêruh
mring putrane arinira
dene ibu rama wus sami ngêmasi
ing Pêngging sampun prapta

Mas Karèbèt pan sampun kêpanggih
tinangisan dhumatêng kang uwa
sanak-sanak ingsun kabèh
kalane ingsun dulu
kathah-kathah kêrasèng galih
ngong jaluk lilanira
kabèh sanak ingsun
aprakara anak ingwang
ingsun êmong sun gawa marang ing Tingkir
kabèh matur sumôngga

wus binêkta ki jaka mring Tingkir
sapraptane pan dinama-dama
dipun ugung sakarsane
nyai agêng puniku
pan kèringan ing kanan kèri
saking tilasing raka
pan sinugun-sugun
pinundhi-pundhi macêpat
Mas Karèbèt katêlah Ki Jaka Tingkir
ana ing ardi Purwa

karêm saba alas-alas sêpi
jurang pèrèng wana pagunungan
kêrêp nginêp ing pêpèrèng
tur asring nginêp gubug
anênggani têgal kang sêpi
dènnya mrih kabudayan
punjul ing tumuwuh
graitèng kaprajuritan
mrih digdaya prawiraa ing ajurit
anèh lan rare kathah

ingkang uwa kêlangkung prihatin
lami-lami Ki Jaka diwasa
agung saba wana bae
asipêng tigang dalu
malah kongsi satêngah sasi
langkung susah kang uwa
duk sêmana rawuh
ingkang putra tinangisan
nglingnya kulup apa sêdyanira kaki
agung nginêp ing têba

aja sira nginêp wana maning
têmah gawe rasaning tyas ingwang
tan ana sun dulu anggèr
balikan sira kulup
apa ingkang sira karsani
lah sira jêjaluka
ing sapatutipun
wong dama mêskin manira
amêpêki tilare wakira swargi
tan kurang bêrkatira

lamun sira rêmên atêtêgil
nora rêmên sira saba wisma
angur ta mèlua anggèr
anèng pêgagan matun
marang baturira mas gusti
wong roro juru gaga
iya anak ingsun
ana kang sun arsa-arsa
ya ta wau Ki Jaka amundhut wangkil
nusul marang pêgagan

pêgagane sawetane kali
nusul marang bature ibunya
kalih juru pêgagane
sadina nora mantuk
santri kalih mulih abukti
ing wayah wusing Asar
awor riris mêndhung
Jêng Sinuwun Kalijaga
saking kidul lampahira têkên êcis
pan saking Pêmancingan

nguwuh saking jawi pagêr gagi
kulup-kulup lah sira lèrèna
sira marènana anggèr
sirèku bakal ratu
ingkang mêngku ing tanah Jawi
anguran suwitaa
marang Dêmak kulup
ing kono dadi jalaran
ya ta lajêng wau Jêng Susunan Kali
ngalèr ngetan lampahnya

pan Ki Jaka waspada ningali
saking têbih dupi katingalan
Ki Jaka mulih ge-age
matur mring ibunipun
ibu wontên tyang langkung gagi
sarwi nguwuh kawula
hèh muliha kulup
ajakarêm nèng pêgagan
suwitaa marang ing Dêmak nêgari
sirèku bakal nata

ingkang ibu nauri aniti
lah ta kulup dêdêge kaya pa
kang nguwuh marang ing kowe
kang putra alon matur
rogok-rogok kêpara inggil
cêmêng rasukanira
dhêstaripun wulung
kang ibu aris ngandika
iya iku kulup Jêng Susunan Kali
age turutên nyawa

sira olèh sabdanipun wali
age kulup sira lakonana
suwitaa Dêmak anggèr
nanging ta wêkas ingsun
ing Sêsela jujugên dhingin
lan sira anuwuna
pituduh satuhu
wis kulup sira mangkata
wêkas ingsun aja sira salah kapti
kinèn ngatêrkên sigra

mring santrine Nyai Tingkir kalih
iku ingkang kinèn tuduh marga
Ki Jaka Tingkir nulya ge
mring ibu nêmbah matur
sarwi ngaras suku wotsari
yèn prapta ing nêgara
kulup wêkas ingsun
anjujuga pamanira
iku uga kulup pamanira yêkti
aran Gadamustaka

iku lurah wong angganjur dhingin
iya patut dadi gagêntinya
wakira ingkang sumare
kinèn ngatêrna sampun
nulya mentar Ki Jaka Tingkir
santri kalih tut wuntat
lampahe lêstantun
datan kawarna ing marga
sampun prapta ing Sela umarêk aglis
marang Ki Agêng Sela

mêndhêk-mêndhêk lir sata mèmèti
kagyat mulat Kyai Agêng Sela
Ki Jaka lênggah ngarsane
tanya sapa sirèku
têmbe mulat jênêng sun iki
KiJaka awotsêmbah
manêmbah umatur
pangraosing manah amba
sadèrènge umatur sampun udani
dhatêng lampah kawula

Kyai Agêng ing Sêsela angling
angandika arum ing wêcana
iya ngong wus wruh karêpe
pan tanpa gawe ingsun
yèn tan wikan karsanta yêkti
antara pitung dina
Ki Jaka nèng ngriku
ki agêng kêlangkung rêna
wus winulang Ki Jaka raosing ngèlmi
Ki Jaka gya manêmbah

matur sêdyanira saking Tingkir
purwa madya wêsana wus tamat
ki agêng lon ngandikane
lamun sira kadyèku
ingsun iya têka ngamini
apa sakarsanira
manira jumurung
nanging ta wêkas manira
dipun emut larangan kalih prakawis
sumêngah kibir riya

tindakêna yèn uwis lumaris
yèn wis tata iku sira juma
trangna yèn wis padhang mangke
tugêlên yèn wis putung
awasêna yèn wus ningali
sambungên yèn diwasa
poma wêkas ingsun
yèn wis cêndhak kêthokana
dèn prayitna aja sira lali-lali
aja maro paningal

nora lair iya nora batin
ratu iku kalipahing Suksma
wruh kawula sakrêntêge
gusti pan uwis wêruh
apêrmana tingal nêrpati
nadyan ora pêrmana
osik muwus wêruh
yèn wus suci ciptanira
Radèn Jaka anêmbah nuwun ngabêkti
langkung kalinggamurda

pan adangu dènnya mituturi
enjingira ingkang kawarnaa
anêmbah amit lumèngsèr
wus lêpas lampahipun
santri kalih ingkang tut wuri
datan kawarnèng marga
ing Dêmak wus rawuh
ingkang sinêdya wardaya
wawêlinge kang ibu Nyi Agêng Tingkir
wus prapta lampahira

Jaka Tingkir pan sampun alinggih
ya ta sira Ki Gadamustaka
lêlurah ganjur waune
santri kalih umatur
salamipun rakanta nyai
kaping kalih kawula
pan kinèn anjujug
ngaturkên putra rakanta
gih Ki Jaka arsa suwita sang aji
lingnya Gadamustaka

baya dudu putrane pribadi
gone mipil matur kang tinanya
ingkang rama duk waune
ing Pêngging milanipun
rama ibu sampun ngêmasi
ya ta Gadamustaka
wus kadugèng sêmu
santri kalih sigra mentar
sampun mulih Gadamustaka winarni
Suranatan wastanya

langkung sihe mring Ki Jaka Tingkir
siyang dalu datan kêna pisah
dene mlasasih polahe
ya ta lami cinatur
kawarnaa sri narapati
kangjêng sultan ing Dêmak
têdhak karsanipun
asalat mring Suranatan
wanci asar sabêne sri narapati
salat mring Suranatan

upacara wus samya umanjing
bubar kabèh wong ing Suranatan
dhèrèk jêng sultan rawuhe
nulya manjing sang prabu
pan sêdaya malêbêt sami
Gadamustaka mojar
marang putranipun
kulup age marenea
kangjêng sultan atêdhak salat ing mêsjid
sira mrenea inggal

Radèn Jaka Tingkir maksih kari
eca dènnya andhodhok kewala
sangsaya cêlak tindake
Ki Jaka mlumpat wau
sarwi mungkur datan kuwatir
sakilèn kambang prapta
jêng sultan andulu
kagyat waspada ing tingal
sarwi mèsêm ngandika wêcana manis
iku anake sapa

Kyai Gadamustaka wotsari
dhuh pukulun pan anak kawula
rare dhusun wijilane
Nyai Tingkir kang sunu
angandika sri narapati
sun pundhut anakira
undangên ngarsèngsun
ya ta Ki Gadamustaka
animbali marang Jaka Tingkir prapti
ngarsane sri narendra

pan sumungkêm lir konjêm ing siti
kangjêng sultan aris angandika
hèh bocah sapa arane
sirèku rare dhusun
warnanira dene apêkik
Ki Jaka awot sêmbah
kawula pukulun
pun Jaka Tingkir patikbra
sultan mèsêm nanging tan katarèng lathi
anggunggung solahira

lah ta bocah sun pundhut sirèki
iya sira ngong gawa mring pura
Ki Jaka awot sêmbahe
jêng sultan minggah sampun
salat asar bakdane singgih
kundur marang ing pura
Ki Jaka tut pungkur
tan kawarna lampahira
kangjêng sultan wus prapta sajroning puri
kinanthi Radèn Jaka

sapraptanira kêdhatun
sira Radèn Jaka Tingkir
winor lawan punakawan
miwah putra alit-alit
lamun sang nata cangkrama
tan pisah Ki Jaka Tingkir

nitih garbong bale lumur
para garwa jêbad bèdri
apêpara maring wana
sang nata misah pribadi
wuruk kêkalih binêkta
katiga Ki Jaka Tingkir

anitih tunggal lan wuruk
sira Radèn Jaka Tingkir
ana swara kumarosak
ngandika sri narapati
apa swarane kumrosak
umatur wuruk kêkalih

punika sima pukulun
ngandika sri narapati
apa wadon apa lanang
umatur wuruk kêkalih
kawula anuwun duka
kilap jalu lawan èstri

Ki Jaka Tingkir wotsantun
malumpat sing gêrbong aglis
lajêng ambêbujêng sima
cinandhak sima wus kêni
binopong marang ngayunan
ngarsane sri narapati

sang nata tumingal guguk
langkung trusthanirèng galih
wuwuh dènnya kapêrcaya
sira Radèn Jaka Tingkir
amêng-amêng marang toya
sungapan maring jêladri

sang nata anitih jukung
palwa prêmbayan tan kari
titihanira sang nata
Ki Jaka munggèng ing canthik
ya ta na gumêbyur toya
ngandika sri narapati

apa swarane gumêbyur
Dyan Jaka sigra gêbyuri
silulup bêbujung baya
cinandhak baya wus kêni
baya datan bisa polah
wus katur marang sang aji

tyas langkung marwata sunu
asih mring Ki Jaka Tingkir
katonton prawiranira
mangkana sri narapati
wadya prawira tamtama
kalih atus kang sinêlir

winuwuhan kalih atus
kang samya gambirèng wèsthi
kang nate mamah kêracan
susur cèkèl lawan biring
sêsogok kudhup cêpaka
cêcak-cêcak cacing kanil

nulya malih sang aprabu
cangkrama maring wanadri
wadya prawira tamtama
anyênjata sangsam sami
wong kalih atus sêmana
angsal sangsam anyatunggil

angandika sang aprabu
payo pilihana sami
ya ta wau pinilihan
wus katur marang sang aji
ingkang agêng-agêng samya
pinundhut ngarsa sang aji

wadya tamtama tinantun
sapa kêlar padha siji
tur pati urip sêdaya
labête datan kuwawi
mèsêm kangjêng sri narendra
Ki Jaka Tingkir wotsari

mênjangan ingangkat sampun
lir kapuk anèng astèki
sangsam binêkta ngayunan
tan adangu nulya prapti
ing ngarsane sri narendra
wus katur marang sang aji

kêlangkung trustha sang prabu
ningali Ki Jaka Tingkir
wus kundur sri naranata
sapraptanira ing puri
Ki Jaka Tingkir punika
karsane sri narapati

kinarya lêlurahipun
tamtama lurah kêkasih
misuwur wong sabintara
lamun Radèn Jaka Tingkir
anglurahi wong tamtama
ing Tingkir lurah kêkasih

abagus prawira punjul
jêtmika alus ing budi
limpad pasanging graita
sura wêweka nrang wèsthi
wadya prawira tamtama
sêdaya samya jrih asih

pan dadya panjanging kidung
dadya kondhang ing agêndhing
dadya ujaring wêlanjar
rôndha nom samya nontoni
sênadyan samia priya
brôngta mring Ki Jaka Tingkir

sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
tulungana Jaka Tingkir
wong angob ngulèt sêsambat
kulakêp Ki Jaka Tingkir

wong mangan lagi amuluk
lêgêndêr dhuh Jaka Tingkir
uwong ingkang ngumbe toya
calêguk dhuh Jaka Tingkir
wong turu ngliyêp asambat
adhuh Radèn Jaka Tingkir

kocapa Jêng Sunan Kudus
tuwin sagung para wali
matur Kangjêng Sultan Dêmak
prakawis kang paman nênggih
Pangeran Panggung karsanya
sangêt amurang agami

Sultan Dêmak ngandika rum
paran ta sulayanèki
Jêng Sunan Kudus turira
mênawi malêbêt mêsjid
sêgawone kalih milwa
pun iman kêlawan tokhid

guyon anèng jro masjid gung
sarak dipun orak-arik
kangjêng sultan angandika
paran rêmbagira sami
kang para wali aturnya
prayogine dipun bêsmi

kinisas nèng alun-alun
sagung wong supados uning
jêng sultan sigra parentah
dhumatêng rêkyana patih
sêdya kayu duk lan lênga
tan adangu wus rumanti

kumpul anèng alun-alun
tinumpuk lir pendah wukir
Pangeran Panggung ngaturan
tan adangu sampun prapti
lênggah jajar lan jêng sultan
kirik kalih atut wuri

kang kayu sinumêd sampun
mubal kang dahana dadi
lir pendah sundhul ngakasa
jêng sultan ngandika aris
paman suwawi manjinga
dhumatêng lêbêting gêni

mèsêm Jêng Pangeran Panggung
amêcat canela kalih
sinawatkên jro dahana
kirik kalih dèn singsoti
pun tokhid kêlawan iman
sigra manjing jroning gêni

guyon jro pawaka murub
kêkirik dipun cêthèti
mêdal saking ing pawaka
pun iman kêlawan tokhid
sami anyokot canela
siji sewang ingkang kirik

ingaturkên Pangran Panggung
para wali angêjèpi
dhatêng Kangjêng Sultan Dêmak
kangjêng sultan ngandika ris
gih kangjêng paman piyambak
manjinga sajroning gêni

sampun mawi wakil asu
Pangran Panggung mèsêm angling
Pangeran Panggung ngandika
ki jêbèng sampun kuwatir
jêng sultan mundhut daluwang
kalam sartanipun mangsi

ingaturkên Pangran Panggung
lajêng manjing jroning gêni
praptane sajro dahana
lajêng nancêbakên êcis
punika kinarya meja
nganggit suluk nèng jro gêni

Malang Sumirang kang suluk
sumirang amurang niti
mêdhot kêkuncung rinipta
panganggite jroning gêni
ingkang suluk sampun dadya
sirêp sirna ponang agni

kang suluk sinungkên sampun
mring Jêng Sultan Dêmak nênggih
jêng pangeran uluk salam
mring sultan lan para wali
lajêng musna anglêlana
lumampah nurut pasisir

kirik kalih datan kantun
pun iman kêlawan tokhid
lajêng bubaran sêdaya
mangkana ngalami-lami
wau Kangjêng Sultan Dêmak
amundhut uwong sinêkti

kocapa ing alun-alun
ing Dêmak panuju enjing
lêbon prawira tamtama
sutane mantri bupati
Kyana Patih Wanasalam
nyaosakên sabên enjing

jinajal sami ingadu
lan banthèng sami sawiji
lamun banthèng nora pêjah
karo tangan angêmbari
nora kalêbu wong ika
wadya wiratamtamèki

lan maesa dhanu wantun
angêmbari padha siji
linawan tanpa gêgaman
karo tangan angêmbari
tinabok miwah dhinupak
maesa dhanu ngêmasi

padhusunan urut gunung
wong kang sami luwih-luwih
sami malêbu tamtama
sêdaya dipun jajali
ana klêbu ana ora
ya ta wontên kang winarni

ana wong luwih pinunjul
wong Kêdhu wismane Pingit
Dhadhungawuk namanira
têguhe kêpati-pati
malèsèd katiban braja
pan kadi bêlabag wêsi

lir sinosog godhong têbu
tan ana wêsi nêdhasi
sagung braja tan tumama
Ki Dhadhungawuk miyarsi
kêlamun sri naranata
amilihi wong linuwih

Ki Dhadhungawuk malêbu
wus prapta Dêmak nêgari
anjujug ing pasewakan
sangandhape ing sitinggil
gène prawira tamtama
Ki Dhadhungawuk wus linggih

rahadèn lurah winuwus
nuju ngandikan mring puri
Dhadhungawuk tinakonan
umatur kula ing Pingit
arsa malêbu tamtama
duk kawula wontên Pingit

tanpa tandhing sampun wudhu
kalis sêkathahing wêsi
kula puniki miyarsa
lamun gusti sri bupati
karya prawira tamtama
milih jalma kang linuwih

kang têguh prawira timbul
pramila kawula prapti
kula turna mring sang nata
tamtama samya nauri
inggih mangke radèn lurah
sawêg ngandikan mring puritan adangu praptanipun
saking pura Jaka Tingkir
obah prawira tamtama
rahadèn lurah wus linggih
umatur para tamtama
anggèr punika tyang Pingit

kêdah katur sang aprabu
inggih têtiyang puniki
manjing prawira tamtama
mèsêm Radèn Jaka Tingkir
abot paman wong tamtama
jinajal karsaning gusti

pan kônca kula sêdarum
nêracak asusur biring
kabèh tau siring pêdhang
kalis sakathahing wêsi
Dhadhungawuk aturira
anggèr langkung sukèng galih

alêsu sariraningsun
yèn botên katiban wêsi
lamun towonga sadina
yèn botên rinampog biring
agatêl badan kawula
yèn botên dipun gêbugi

ing alu kêlawan watu
dene kangjêng sri bupati
amilihi wong prawira
milane kawula ngabdi
manjing prawira tamtama
ngandika Ki Jaka Tingkir

paman sun jajal karuwun
Dhadhungawuk matur inggih
anggèr lêgane kang manah
Radèn Jaka ngandika ris
iya ingsun dhewe paman
ingkang jajal ing sirèki

dèn kêparèng ngarsanipun
Dhadhungawuk marêpêki
Radèn Jaka sigra mucang
anggigit sadak ngênjêti
sêksana sinuduk sadak
pêcah jajane ngêmasi

angêjèpi kancanipun
sêdaya nampani wangsit
sigrakinêrocok sadak
ajur mumur rontang-ranting
Dhadhungawuk jisimira
apan ora dadi takir

tan ana liyane iku
sadak kinarya nyuduki
sagung bupati kang seba
sêdaya kagyat ningali
pangrasane Radèn Jaka
anglunasi kancanèki

ya ta lami-lami katur
marang kangjêng sri bupati
Radèn Jaka Tingkir nglunas
wong Kêdhu wismane Pingit
pêjah kinêrocok sadak
kuwandane rontang-ranting

langkung duka sang aprabu
jaja bang mawinga wêngis
Kyana Patih Wanasalam
tinimbalan marang puri
prapta ngabyantarèng nata
ngandika sri napati

apa sira nora wêruh
tingkahe Si Jaka Tingkir
matèni wong tanpa dosa
kyana patih awotsari
pukulun putra paduka
panggalih neneman gusti

inggih dèrèng darbe maklum
kasusu panasing galih
ningali wong pêksa lancang
sinuduk sadak ngêmasi
sru ngandika kangjêng sultan
inggal tundhungên Si Tingkir

wêtokna saking prajèngsun
iku nyênyukêri bumi
wêtokna jaba nêgara
aja awèh gawa dasih
dimèk dadi wong alasan
kyana patih nêmbah mijil

kyana patih sapraptaning jawi
panggih lan sang anom
dhinawuhkên wau timbalane
dika tampi dhawuhe sang aji
anak dipun aglis
andika tinundhung

sampun ngancik sajroning nêgari
dhawuhe sang katong
Radèn Jaka sandika ature
dhuwung sigra ingaturkên aglis
mring kancane sami
pan sarwi rawat luh

tan adangu parêkan mring jawi
sarwi bêkta kanthong
lah punika ki patih niyate
bokmênawa sanakira prapti
paringna puniki
reyal patang puluh

kyana patih apan sampun tampi
paringe sang katong
Radèn Jaka kang winarna mangke
sampun pamit mring kancane sami
wadya tamtamèki
sêdaya rawat luh

sigra kesah Radèn Jaka Tingkir
tanpa rowang kang wong
amung karo lawan wayangane
sarwi mirong kunca lampahnèki
tan sae kêpanggih
lawan saminipun

sampun lêrês Ki Jaka ing Tingkir
lampahira alon
wus kêpungkur nagri Dêmak mangke
sampun ngancik dhatêng ing wanadri
Radèn Jaka Tingkir
langkung kawlasayun

kagegeran kang buron wanadri
jrih mulat sang anom
udan angin bayu bajra awor
apan gênjot bumi gonjang-ganjing
obah wana wukir
sela agêng gugrug

abusêkan isining wanadri
samya giwar gêro
pracalita gêtêr-patêr dhèdhèt
kumêrasak orêg erawati
pôncawara midid
wrêksa agung rubuh

mèh raina ririsira aris
maruta wus alon
byar raina baskara wêtune
Radèn Jaka gya lumampah aris
ngetan nurut wukir
wana ujung gunung

salamine ana ing wanadri
tan kauban wangon
akèh macan utawane banthèng
buron wana kang kêpranggul ajrih
nèng jajahan nênggih
wana Cêngkalsèwu

sukuning wukir tinurut singgih
pèrènge jurang jro
nyabrang Kêndhêng mangidul lampahe
kunêng wau Radèn Jaka Tingkir
gantia winarni
Ki Agêng ing Butuh

tunggil lawan Ki Agêng ing Pêngging
gènira paguron
duk sêmana Ki Butuh sêdyane
atirakat arsa atêtuwi
ajar kari siji
anèng gunung Kêlud

pan kêpranggul lawan Jaka Tingkir
Ki Butuh anguwoh
sira iki rare sapa rane
saya dangu ki gêdhe ningali
sangsaya dumêling
ana èmpêripun


sun têrkaa babo sira iki
mèmpêr kadang ingong
angakua ing ngêndi wijile
kaya mèmpêr lan kakang suwargi
Ki Agêng ing Pêngging
sêmune sun dulu
pan Ki Jaka matur awotsari
pan ing Pêngging ingong
gih Ki Agêng Kênanga wartine
inggih pêrnah bapa kula yêkti
Radèn Jaka Tingkir
gya rinangkul gapyuk


tinangisan sirahe kinêmpit
nyawa putraningong
mêlasasih sasolah-solahe
dene sira katêmu nèng ngriki
Dyan Jaka wotsari
matur solahipun


duk kalane seda kakang swargi
ingsun takon mangko
sira kulup ingsun takokake
jare uwis ginawa mring Tingkir
wus lêga tyas mami
ana ingkang mupu


mêngko sira kêpanggih nèng ngriki
radèn matur alon
saking Dêmak kawula 
- jatine
pan kawula dinukan sang aji
wit kawula ngabdi
lurah tamtamèku


wus jinarwa purwanirèng nguni
awite binêndon
wus sampurna purwa wêkasane
Kyai Butuh angungun miyarsi
gya binêkta mulih
wus prapta ing Butuh


pan Ki Buyut Ngêrang dèn utusi
prapta sabrang kulon
wusnya lênggah ki buyut sabdane
lah ta kakang niki putra mami
ingkang saking Pêngging
têtilaranipun


pan Ki Agêng Kênanga ing Pêngging
lah radyan nak ingong
Gêdhe Ngêrang alon ing wuwuse
adhuh nyawa mèlu ngêmpèk mami
anak mring sirèki
radyan matur nuwun


pan cinatur anèng Butuh lami
radèn prawira nom
kalih wulan nênggih ing lamine
wus winulang sêkathahing ngèlmi
tingkah kang sayêkti
wêkasing tumuwuh


miwah ngèlmu wong madêg nêrpati
amêngku kêprabon
wutah kabèh Ki Buyut wuruke
kadigdayan kanuragan sêkti
lan Buyut Ngrang sami
têlas wurukipun


dèn prayitna bekaning dumadi
kang murung lêlakon
sira iku bakal ratu gêdhe
amêndhêka yèn ana ngladaki
bapang dèn simpangi
ana catur mungkur


wiwitane guna lawan sêkti
saking andhap asor
wani kalah luhur wêkasane
kaya sira dhingin anyuduki
wong tanpa dosèki
iku dudu laku


pan wus kocap ingkang dhingin-dhingin
laku andhap asor
ingkang padha pinunjul dadine 
-
para ratu myang mantri bupati
mapan sira kaki
bakal sakaguru


ingkang tinut nabi wali mukmin
kang mêngku kêprabon
kang kinarya dening Hyang purwane
awit lara wêkasane mukti
Nabi Dawud dhingin
miwah Nabi Yusup


Nabi Musa lan Nabi Ibrahim
kang mêngku kêprabon
anadene nabinira dhewe
kangjêng rasul niyakaning bumi
pan papa kariyin
wêkasane luhur


amung Nabi Suleman kang awit
karsane Hyang Manon
pan kinarya nglairkên kodrate
amarentah samaning dumadi
tan sinung papa wit
mung sawiji iku


nora kêna èmpêrên samangkin
kamuktèn mangkono
amusakat saking wiwitane
lamun awit dêlundung amukti
pan wahyuning eblis
muktine panglulu


wus wajibe wong anyilih iki
ngulihakên yêktos
lamun nagih datanpa potange
pêsthi lôngka puniku yèn olih
yêkti mundhak isin
nyawa anak ingsun


lamun kaki sira arsa nagih
motangna nak ingong
lamun ora olih pênagihe
ya pêsthine kêna dèn antèni
yèn ora motangi
nagih datan antuk


Radèn Jaka padhang ingkang galih
miyarsa wiraos
sakêlangkung kaduwung polahe
solahira ingkang dhingin-dhingin
èstu lamun sisip
galih wiwit sêpuh


lah balia marang Dêmak maning
aja kongsi adoh 
-
lamun ana sultan pandangune
angliwêra ana kanan kering
yèn tan dèn ulati
sultan ora dangu


iya nuli muliha mring Tingkir
lan ing Pêngging kono
pan ing têmbe yèn ana lilihe
sri bupati yèn arsa nimbali
pan wijilannèki
pêsthi kang jinujug


yèn wis lilih poma dipun eling
dèn prayitnèng kewoh
aja mingis rêrasan kang kiye
bok karungu sêntana nêrpati
iku nyalawadi
sira ngandhut rukun


ya têdhanên marang ing Hyang Widi
sihira sang katong
pulung iku angèl pangalihe
nora tiba mring kang dèn sêngiti
pasthi kang dèn sihi
pangalihe pulung


yèn pinêsthi marang ing Hyang Widi
aja marga rusoh
basa rusoh pan mangkene lire
yèn duwea sira ciptèng batin
rusake sang aji
nuli inggal lampus


age pulung ngaliha mring mami
tan kêna mêngkono
iku rusuh panyiptamu anggèr
dèn aririh dèn narimèng pêsthi
satitahing Widi
nyawa dèn rahayu


dèn patitis muji ing Hyang Widi
dèn waspadèng batos
ya pintanên marang kang agawe
bumi langit iku ingkang kardi
jalukên dèn kêni
pamrêsirèng kayun


yèn dèn dohna kang sira jaluki
sayêktine adoh
parêkêna aparêk jatine
aja kandhêg dènira ningali
dadya dèn patitis
gonira jêjaluk


Radèn Jaka nêmbah turnya amit
ki agêng 
- lingnya lon
pujiningsun rina lan wêngine
lan ramanta Ki Buyut Ngrang iki
sira kang duwèni
wis mangkata kulup


sampun lèngsèr Ki Jaka pan aglis
alumampah alon
tan kawarna ing marga lampahe
praptèng Dêmak ngancik têpis wiring
Radèn Jaka Tingkir
kasmaran kêlangkung


Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi sang abagus
prasami lara karuna


atanya Ki Jaka Tingkir
kaya ngapa sri narendra
apa ana pêndangune
iya marang awak ingwang
matur wadya tamtama
inggih dèrèng wontên dangu
ing mangke gusti sang nata


Ki Jaka alit kang galih
dene sampun tigang wulan
nora ana pêndangune
pamit maring kancanira
nutukkên karsanira
kancanira sami matur
gih sampun têbih kewala


nêdya mantuk dhatêng Pêngging
lampahira Radèn Jaka
sarwi amirong kampuhe
katiwang-tiwang lampahnya
nêrajang wanapringga
sapraptane Pêngging sampun
dêdagan kuburing rama


ya ta malih kang winarni
wontên trahe Brawijaya
sêmpalan Jaran Panolèh
nama Arya Jômbaleka
rusake Majalêngka
adhêdhukuh ing Talsèwu
sukane ardi Dumilah


Ki Jômbaleka winarni
adarbe atmaja lanang
Ki Mas Mônca pêparabe
kang rama alul mêrtapa

- ya ta Ki Mas Amônca
tan arsa mêrtapa iku
ênggone mêrtapèng rama


sumêdya tapa pribadi
anênggih Ki Mas Amônca
pasisir kidul karsane
lampahe kalunta-lunta
lajêng ingambil putra
mring Ki Buyut Banyubiru
dhêdhukuh sakidul Balak


sakilène Gêtasaji
dadya karêm anèng kana
dene sangêt pêngandhêge
ki buyut kang ngambil putra
kêlangkung trisnanira
Ki Buyut ing Banyubiru
sakêlangkung asihira


ki buyut waspadèng gaib
kêlamun Ki Mas Amônca
ngêmbani ratu badhene
wus katingal cahyanira
sasêlane kang imba
pulung angêmbani ratu
ki buyut pan ora samar


têtiga kadange singgih
Ki Banyubiru ngandika
Buyut Majasta arine
lawan Ki Wuragil ika
Ki Majasta sêsuta
Jaka Wila wastanipun
kinadang lan Ki Mas Mônca


wau kang winarna malih
ingkang lagya adêdagan
anèng kubure ramane
Ki Agêng Pêngging punika
sira Rahadèn Jaka
lagya angsal tigang dalu
myarsa swara lamat-lamat


ujare swara dumêling
hèh Jaka sira lungaa
angidula ngetan kene
ngèngèra jalma dhêdhêkah
sakidul desa Balak
Ki Buyut ing Banyubiru
pituture lakonana


jênggèlèk Ki Jaka tangi
dènnya sare rêm-rêm ayam
nulya kesah age-age
tan ana wikan wangsanya
wanci bangun raina
kesahira 
- sang abagus
ngidul ngetan lampahira


datan kawarna ing margi
lampahira Radyan Jaka
prapta ing Balak arèrèn
têtanya wong dhangir kacang
pundi dhukuhe paman
Ki Buyut ing Banyubiru
saure kidul punika


sigra radèn munggah wukir
Ki Banyubiru wus prapta
kèndêl ing jawi dhadhahe
sêjawine pêkarangan
Radèn Jaka têtanya
wus tinêdahakên sampun
ki buyut ingkang kocapa


alênggah lawan kang rayi
Ki Wuragil Ki Majasta
punika sami kadange
sira Ki Buyut Majasta
tan dangu dènnya prapta
eca dènira alungguh
sêkawan Ki Mas Amônca


Ki Banyubiru lingnya ris
mêngko ingsun dhêdhayohan
bakal madêg ratu gêdhe
ingkang mêngku tanah Jawa
datan adangu prapta
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa
tumurun suka guyune
ki buyut sumaur suka
dhêdhayoh ingkang prapta
kang sêsotya êmèh timbul
kari sêparoning kênthang


ki buyut amêthuk aglis
Ki Jaka sigra cinandhak
adhuh gustiningsun anggèr
Ki Jaka sigra anêmbah
ki buyut kipa-kipa
adhuh anggèr gusti sampun
kamangkara gustiningwang


kang badhe anggulung bumi
amêngku rat tanah Jawa
sêksana ingajak lunggoh
ki buyut angling mring putra
kulup Mônca ta sira
ngabêktia 
- dèn agupuh
iya iki gustinira


cinarita tigang sasi
nèng Banyubiru rahadyan
ki buyut nêlas wulange
ngèlmu jaya kadigjayan
widigda-kawidigdan
miwah ngèlmune kêprabun
ki buyut nêlas wulangnya


kadangira Ki Wuragil
pêputra sawiji lanang
Ki Buyut ing Majastane
sutane ran Jaka Wila
tinumutakên radyan
Ki Buyut ing Banyubiru
angatag marang rahadyan


anggèr wus sêdhênge mangkin
môngsa tibane nugrahan
andika mring Dêmak anggèr
mumpung ta rama andika
wontên ardi Prawata
sang nata karsa ngêdhatun
lan sawadyabalanira


andika ngatingal nuli
pun bapa bêktani sarat
ingkang dadya jalarane
kawula bêktani lêmah
lolohêna maesa
yèn angsal maesa dhanu
dimèn ngamuk kang maesa


nèng pêsanggrahan nêrpati
môngsa wontên kêlar nôngga
liya andika rahadèn
rayi andika Mas Mônca
sêparan sampun pisah
Ki Wila Wuragil wau
rumêksaa gustinira


ki buyut sigra ngundhangi
marang anak putunira
prasami akarya gèthèk
akukuh pan sampun dadya
ginayut êduk ika
kang badhe titihanipun
radèn arsa mêdal toya


banjur milir mring bênawi
saking Banyubiru enjang
anjog saking kali Dêngkèng
ing Banyubiru punika
kidul Dêngkèng pêrnahnya
iringane wukir Kidul

- kidul wetan pênasaran


ki buyut awanti-wanti
lêmah punika ing benjang
lolohêna dhatêng kêbo
mesa pêsthi ngamuk sura
iku kang dadi marga
jalaran dika dinangu
marang Jêng Sultan Bintara


radyan tur sêmbah nulya mit
kêlawan Ki Mas Amônca
Ki Wuragil katigane
sêkawan Ki Jaka Wila
pamit sarêng wotsêmbah
Ki Buyut Majasta tumut
ngiras mantuk mring Majasta


wus mangkat sêkawan nuli
Ki Banyubiru sêmana
ngatêrkên ing kali Dêngkèng
wus numpak ing gèthèk samya
toyane milir kêras
Ki Wila Wuragil sampun
kang sami angagêm satang


Ki Mônca wêlah ing wuri
kêlawan Rahadèn Jaka
datan kawarna ilire
wus prapta dhukuh Majasta
tigang dalu ing kana
nulya lampahira laju
kapungkur dhukuh Majasta


Pangkur
sampun anjog ing bêngawan
gèthèk milir nlika asar kang wanci
kêdhung Srêngenge duk rawuh
mêndhung riris wor barat
nalikane ana katon rare ngangsu
tinanya marang Mas Mônca
sirèku rare ing ngêndi


ni rara anulya musna
gèthèk mubêng pan ora bisa milir
amilir-milir kuwangsul
winêlah nora kêna
pan sinatang nora jajag jêronipun
ngalor ngidul aputêran
datan antara kaèksi


baya gêbèl pan angrangap
pinggir kêdhung Srêngenge angêbêki
molah toya lir kinêbur
bajul iku bêbegal 
-
pan kinongkon bajul marang ratunipun
ratune Ki Baurêksa
Jalumampang kang pêpatih


bêkta tigang atus bala
sigra gujêg ing gèthèk gumariwis
Ki Wila Wuragil dulu
jungkêl kalêngêr mulat
ya ta radèn aris dènira amuwus
hèh ta yayi dèn prayitna
bilai gêng andhatêngi


gèthèk mubêng lumba-lumba
Ki Mas Mônca sinaut anadhahi
asarêng pêluk-pinêluk
kuwate Ki Mas Mônca
bajul siji binanting binuwang mamprung
tibèng dharat wus pralaya
kang kari angrubut wani


pinggire gèthèk anggabag
radèn angling yayi dèn ngati-ati
jaba sira ing jro ingsun
poma aja pêpeka
sigra radèn anggêbyur malêbèng kêdhung
barise katingal ngrangap
lir ratu amangun jurit


gègèr praptane rahadyan
lajêng ngamuk mangsah rahadèn mantri
anjêjêk dhupak anapuk
kang wuri maksih kathah
bajul rangap rahadèn mantri angamuk
saking pangrêksaning Suksma
miris bajul kèh ngêmasi


singa mangsah ting sulayah
kinêmbulan rahadèn datan miris
kinêrêk-kêrêk sinaut
rahadèn datan pasah
yèn ambanting rinangkêp tiga malêdug
rangkêp pat lima nêm bebas
rangkêp pitu wolu mati


ratune bajul bramatya
mulat lamun balane kèh ngêmasi
Baurêksa mangsah kiwul
rahadèn tinêrajang
pan sinaut rahadèn jajane cukup
saking 
- gênge Baurêksa
sapuluh tal winitawis


ilate kadi sangkêlat
kadi kapurancang untunirèki
ulêse putih lir kapuk
netra kadi mutyara
Radèn Jaka sinaut-saut marucut
mubêng anèng sikilira
kinipat malumpat kuping


rinogoh netrane kêna
nglumba-nglumba rahadèn datan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan bajul Jalumampang
arame ukih-ingukih


cinandhak Ki Jalumampang
datan obah sinawatakên aglis
balêduk ing kayu wêru
patine Jalumampang
bajul kathah kang mara-mara kêsambut
angglasah binuwang dharat
kang urip pating karêmpis


Mas Mônca tuhu prawira
sampun têlas bajul kang anèng nginggil
Ki Wila Wuragil sampun
ngêlilir ngungun mulat
dene glasah bajul nèng dharatan lampus
wau kang anèng jro toya
Baurêksa wus kajodhi


amolah-molah tan bisa
wus anungkul balane dèn sapihi
kang samya nêdya têtulung
radèn aris ngandika
iya apa panungkulira maring sun
umatur Ki Baurêksa
punapa pinundhut gusti


rahadèn aris ngandika
ingsun jaluk pajêg bajul sawiji
siji-siji sabên taun
ature Baurêksa
inggih kula sumôngga karsa pukulun
nulya nguculkên sêksana
byar katon sajroning puri 
-


andhêndhêng kêdhatonira
Baurêksa sineba ing jro puri
rahadèn sinugun-sugun
pasrah kêratonira
cinarita Radèn Jaka tigang dalu
anèng kayangane baya
nulya pamit radèn mantri


Ki Baurêksa tut wuntat
ngatêrakên anèng jawining kori
lawan angaturi bajul
kinèn angatêrêna
anyônggaa ing gèthèk pamiliripun
sapraptane jawi radyan
wus ngancik ing gèthèk malih


panggih kulawangsanira
sami ngungun radèn dipun tangisi
pênyananira wus lampus
anèng sajroning toya
radèn angling lah uwis padha rahayu
ana pangrêksaning Suksma
marang sira lawan mami


ratune baya wus kalah
pan kajodhi lawan ingsun ajurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca awotsêmbah
mêgatruh raosing galih


Mêgatruh
sigra milir kang gètèk sinôngga bajul
kawan dasa kang jagani
ing ngarsa kêlawan pungkur
tanapi ing kanan kering
kang gèthèk lampahnya alon


binuwangan wêlah lawan satangipun
Ki Wila lawan Wuragil
eca dènira pitêkur
prasami ngadhêp ing gusti
bakda ngisa praptèng Bêton


sirêp jalma wayahira praptèng Butuh
Radèn Jaka datan pangling
lamun babagan ing Butuh
arsa kèndêl sang apêkik
amangsit bajul kang gendhong


- ponang gèthèk ginêdhog-gêdhog ping têlu
kang bajul samya miyarsi
ing wangsite sang abagus
anulya binêkta minggir
kang gèthèk nulya ginayot


mring Ki Wila Wuragil punika sampun
ing uwit putat lan sambi
akukuh ginayot ngêduk
samya arip padha guling
sêkawan sami kuwayon


samya eca nèng gèthèk dènira turu
Ki Gêdhe Butuh winarni
ing nalika têngah dalu
tumingal padhanging langit
ana gumêbyar mêncorong


ya ta kagèt ki gêdhe anulya mêtu
tiningalan pinggir kali
kadi wulan padhangipun
pan kadya wêtuning sasi
pinggir bêngawan mêncorong


sigra têdhak wau Ki Gêdhe ing Butuh
apa padhang-padhang iki
sun wêtara iki wahyu
nanging datan marang mami
kadi wahyuning kêprabon


prapta pinggir bêngawan Ki Agêng Butuh
wrin wong papat sami guling
nèng luhuring gèthèk iku
kang siji dipun ungkuli
cahya mancur ngulon-ulon


awêtawis saklapa lan tabonipun
Kyai Agêng Butuh angling
dene iki anak ingsun
dadak sare pinggir kali
ya ta ki gêdhe anguwoh


kulup kulup radèn tangia nak ingsun
alembon têmên aguling
asare nèng pinggir ranu
tan wruh dutane Hyang Widi
wahyu kraton wus ngalih gon


radèn kagyat angrungu ana wong nguwuh
ting garegah padha tangi
katingal Ki
- Agêng Butuh
angadêg nèng pinggir kali
rahadèn sigra wotsinom


gya rinangkul pagenea anak ingsun
asare pinggiring kali
Rahadèn Jaka umatur
miwiti malah mêkasi
sêdaya ingkang lêlakon


Kyai Butuh miyarsa amanthuk-manthuk
iya radèn anak mami
pinarêng padha rahayu
aja sira walangati
wahyu apan wus ngalih gon


gya binêkta radyan marang wismanipun
sêmana lampahe prapti
Ki Gêdhe Ngêrang puniku
apan sampun dèn utusi
Ki Gêdhe Ngêrang têtakon


wus tinutur ing purwa wêkasanipun
Ki Buyut Ngêrang miyarsi
ngungun sokur ing Hyang Agung
cinatur satêngah sasi
dènira kèndêl ing Butoh


angandika wau Ki Gêdhe ing Butuh
iki wus lêga tyas mami
lah payo mangkata gupuh
mumpung ramanta sang aji
nèng Prawata lagya andon


nulya nêmbah rahadèn apamit sampun
ki agêng ngatêr nèng kali
lan Ki Buyut Ngêrang iku
wus numpak ing gèthèk malih
lajêng milir lampahnya lon


bajul saking kêdhung Srêngenge gumuruh
angayap ing gèthèk sami
kasukan pating galêbyur
samya suka tyasirèki
akathah dènnya bêbadhog


bajul ingkang kamarganan sami suguh
tatane pan kadya jalmi
singa kêdalanan suguh
kongkonane ratunèki
giliran bajul kang gendhong


kang giliri bajul ingkang
- saking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos


ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom


tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono


samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong


atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog


marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh


aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom


sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon


Durma
sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri 
-
ngluru maesa
andhanu kang prayogi


datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis


têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig


gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni


gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi


wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi


sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig 
-


yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli


tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig


sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi


kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali


Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati


pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir


sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi


ngong ngapura sadosane anak ingwang
sêmana amarêngi
lilih 
- kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil


lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari


pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir


Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis


undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi


sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering


surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati


tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig 
-
anglumba-nglumba
kêbo tan bisa budi


dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi


awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis


wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis


Dhandhanggula
ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata


awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda


Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abêntur
- tapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara


wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak


amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra


tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka


kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika


jêbèng Sela balèkêna patih
nora klêbu prawira tamtama

- iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela


sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan


Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama


kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata


Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda 
-


tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra


Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad


sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya


Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira


pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja 
- ladak wong ladak agêlis mati
lan aja manah ngiwa


aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama


aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada


kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana


aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda


ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu

- wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira


yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana


aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala


sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah


kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya


bokmênawa kaki
- ta ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan


mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala


wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira


lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa


lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang

- aja pêgat pujinira ing Hyang Widi
sarta sira tapaa


uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira


yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara


nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung


kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja


yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai 
-
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira


kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna


kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna


kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa


sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna


kaya ngapa raganingsun iki
lamun ora duwea panrima
pêpêsthène wis mangkene 
-
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang


kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna


anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira


binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya


bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga


sampun kering wau sang ayogi
praptèng 
- Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya


krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah


èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang


wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata


sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita


pusaka 
- Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila


pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama


Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya


ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang


sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira


- ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan


karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata


pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja


sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara


kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa 
-
marang ratu bèbète wong tani pêngging
tan sudi ngawulaa


wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan


balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan


Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah


binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira


amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti 
-
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna


Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda


apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat


nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga


mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra


Pangkur
Nimas Ratu Kalinyamat
tilar wisma
- mêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami


kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil


kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti


Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati


Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing


wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik


kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi 
- rumêksèng kewuh
kang tiga mring pêsarean
sêsirêpe langkung mandi


tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami


marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni


Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti


caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri


Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki


kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti


kêsangsang 
- kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling


kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis


maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling


kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni


kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris


ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri


wus sami binêkta mêdal
mari lumpuh tobat sarta ngabêkti
Setan Kobêr dhuwungipun 
-
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi


sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami


umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris


sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni


Sinom
ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama


anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar


ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit 
-
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah


prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa


asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba


aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara


dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa


wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara 
- ngandikan


minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa


atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata


muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira


pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda


sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang


sri narendra lon ngandika
lamun lumakua mami
samêkta kêpraboning prang
sayêkti
- ngowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran


bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan


rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa


wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar


tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga


kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan 
- ragi kapering
Dyan Ngabèi Saloring Pasar tan têbah


angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta


kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira


ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara


yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira


kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika


Ki Pênjawi Pêmanahan
sarwi nyikut dhuwungnèki
sarta mangsit dhatêng 
- sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila


Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya


kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha


Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang


rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora


balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami 
-
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira


tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira


kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang


wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka


anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika


manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat


Nimas Ratu
- Kalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar


mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna


sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta


Asmaradana
lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang


Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka


inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala


yèn sang nata 
- aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra


sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang


utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah


abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan


sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat


Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga


ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda


yèn sang nata praptèng kori 
-
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira


tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa


apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata


Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika


tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha


kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang


nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata


ingkang
- raka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah


dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka


dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah


wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan


sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang


paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala


mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang


- yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga


angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya


mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya


pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat


ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram


nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata


wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang


- tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang


saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang


ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara


ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang


sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan


pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba


Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan


Ki Pêmanahan Pênjawi
lan 
- Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram


sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa


botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana


Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra


angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana


yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira


cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela


cawêta lan jabang bayi
nora liwat mung wong dhomas
Ki Arya Jipang 
- bobote
prawira asugih bala
dhasar adarbe karsa
gangsingane pitung atus
dinulang mangap sêdaya


sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah


kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar


aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan


Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang


yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang


Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka


sun têrkaa babo sira iki
mèmpêr kadang ingong
angakua ing ngêndi wijile
kaya mèmpêr lan kakang suwargi
Ki Agêng ing Pêngging
sêmune sun dulupan Ki Jaka matur awotsari
pan ing Pêngging ingong
gih Ki Agêng Kênanga wartine
inggih pêrnah bapa kula yêkti
Radèn Jaka Tingkir
gya rinangkul gapyuk

tinangisan sirahe kinêmpit
nyawa putraningong
mêlasasih sasolah-solahe
dene sira katêmu nèng ngriki
Dyan Jaka wotsari
matur solahipun

duk kalane seda kakang swargi
ingsun takon mangko
sira kulup ingsun takokake
jare uwis ginawa mring Tingkir
wus lêga tyas mami
ana ingkang mupu

mêngko sira kêpanggih nèng ngriki
radèn matur alon
saking Dêmak kawula jatine
pan kawula dinukan sang aji
wit kawula ngabdi
lurah tamtamèku

wus jinarwa purwanirèng nguni
awite binêndon
wus sampurna purwa wêkasane
Kyai Butuh angungun miyarsi
gya binêkta mulih
wus prapta ing Butuh

pan Ki Buyut Ngêrang dèn utusi
prapta sabrang kulon
wusnya lênggah ki buyut sabdane
lah ta kakang niki putra mami
ingkang saking Pêngging
têtilaranipun

pan Ki Agêng Kênanga ing Pêngging
lah radyan nak ingong
Gêdhe Ngêrang alon ing wuwuse
adhuh nyawa mèlu ngêmpèk mami
anak mring sirèki
radyan matur nuwun

pan cinatur anèng Butuh lami
radèn prawira nom
kalih wulan nênggih ing lamine
wus winulang sêkathahing ngèlmi
tingkah kang sayêkti
wêkasing tumuwuh

miwah ngèlmu wong madêg nêrpati
amêngku kêprabon
wutah kabèh Ki Buyut wuruke
kadigdayan kanuragan sêkti
lan Buyut Ngrang sami
têlas wurukipun

dèn prayitna bekaning dumadi
kang murung lêlakon
sira iku bakal ratu gêdhe
amêndhêka yèn ana ngladaki
bapang dèn simpangi
ana catur mungkur

wiwitane guna lawan sêkti
saking andhap asor
wani kalah luhur wêkasane
kaya sira dhingin anyuduki
wong tanpa dosèki
iku dudu laku

pan wus kocap ingkang dhingin-dhingin
laku andhap asor
ingkang padha pinunjul dadine
para ratu myang mantri bupati
mapan sira kaki
bakal sakaguru

ingkang tinut nabi wali mukmin
kang mêngku kêprabon
kang kinarya dening Hyang purwane
awit lara wêkasane mukti
Nabi Dawud dhingin
miwah Nabi Yusup

Nabi Musa lan Nabi Ibrahim
kang mêngku kêprabon
anadene nabinira dhewe
kangjêng rasul niyakaning bumi
pan papa kariyin
wêkasane luhur

amung Nabi Suleman kang awit
karsane Hyang Manon
pan kinarya nglairkên kodrate
amarentah samaning dumadi
tan sinung papa wit
mung sawiji iku

nora kêna èmpêrên samangkin
kamuktèn mangkono
amusakat saking wiwitane
lamun awit dêlundung amukti
pan wahyuning eblis
muktine panglulu

wus wajibe wong anyilih iki
ngulihakên yêktos
lamun nagih datanpa potange
pêsthi lôngka puniku yèn olih
yêkti mundhak isin
nyawa anak ingsun

lamun kaki sira arsa nagih
motangna nak ingong
lamun ora olih pênagihe
ya pêsthine kêna dèn antèni
yèn ora motangi
nagih datan antuk

Radèn Jaka padhang ingkang galih
miyarsa wiraos
sakêlangkung kaduwung polahe
solahira ingkang dhingin-dhingin
èstu lamun sisip
galih wiwit sêpuh

lah balia marang Dêmak maning
aja kongsi adoh
lamun ana sultan pandangune
angliwêra ana kanan kering
yèn tan dèn ulati
sultan ora dangu

iya nuli muliha mring Tingkir
lan ing Pêngging kono
pan ing têmbe yèn ana lilihe
sri bupati yèn arsa nimbali
pan wijilannèki
pêsthi kang jinujug


yèn wis lilih poma dipun eling
dèn prayitnèng kewoh
aja mingis rêrasan kang kiye
bok karungu sêntana nêrpati
iku nyalawadi
sira ngandhut rukun


ya têdhanên marang ing Hyang Widi
sihira sang katong
pulung iku angèl pangalihe
nora tiba mring kang dèn sêngiti
pasthi kang dèn sihi
pangalihe pulung


yèn pinêsthi marang ing Hyang Widi
aja marga rusoh
basa rusoh pan mangkene lire
yèn duwea sira ciptèng batin
rusake sang aji
nuli inggal lampus


age pulung ngaliha mring mami
tan kêna mêngkono
iku rusuh panyiptamu anggèr
dèn aririh dèn narimèng pêsthi
satitahing Widi
nyawa dèn rahayu


dèn patitis muji ing Hyang Widi
dèn waspadèng batos
ya pintanên marang kang agawe
bumi langit iku ingkang kardi
jalukên dèn kêni
pamrêsirèng kayun


yèn dèn dohna kang sira jaluki
sayêktine adoh
parêkêna aparêk jatine
aja kandhêg dènira ningali
dadya dèn patitis
gonira jêjaluk


Radèn Jaka nêmbah turnya amit
ki agêng 
- lingnya lon
pujiningsun rina lan wêngine
lan ramanta Ki Buyut Ngrang iki
sira kang duwèni
wis mangkata kulup


sampun lèngsèr Ki Jaka pan aglis
alumampah alon
tan kawarna ing marga lampahe
praptèng Dêmak ngancik têpis wiring
Radèn Jaka Tingkir
kasmaran kêlangkung


Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi sang abagus
prasami lara karuna


atanya Ki Jaka Tingkir
kaya ngapa sri narendra
apa ana pêndangune
iya marang awak ingwang
matur wadya tamtama
inggih dèrèng wontên dangu
ing mangke gusti sang nata


Ki Jaka alit kang galih
dene sampun tigang wulan
nora ana pêndangune
pamit maring kancanira
nutukkên karsanira
kancanira sami matur
gih sampun têbih kewala


nêdya mantuk dhatêng Pêngging
lampahira Radèn Jaka
sarwi amirong kampuhe
katiwang-tiwang lampahnya
nêrajang wanapringga
sapraptane Pêngging sampun
dêdagan kuburing rama


ya ta malih kang winarni
wontên trahe Brawijaya
sêmpalan Jaran Panolèh
nama Arya Jômbaleka
rusake Majalêngka
adhêdhukuh ing Talsèwu
sukane ardi Dumilah


Ki Jômbaleka winarni
adarbe atmaja lanang
Ki Mas Mônca pêparabe
kang rama alul mêrtapa

- ya ta Ki Mas Amônca
tan arsa mêrtapa iku
ênggone mêrtapèng rama


sumêdya tapa pribadi
anênggih Ki Mas Amônca
pasisir kidul karsane
lampahe kalunta-lunta
lajêng ingambil putra
mring Ki Buyut Banyubiru
dhêdhukuh sakidul Balak


sakilène Gêtasaji
dadya karêm anèng kana
dene sangêt pêngandhêge
ki buyut kang ngambil putra
kêlangkung trisnanira
Ki Buyut ing Banyubiru
sakêlangkung asihira


ki buyut waspadèng gaib
kêlamun Ki Mas Amônca
ngêmbani ratu badhene
wus katingal cahyanira
sasêlane kang imba
pulung angêmbani ratu
ki buyut pan ora samar


têtiga kadange singgih
Ki Banyubiru ngandika
Buyut Majasta arine
lawan Ki Wuragil ika
Ki Majasta sêsuta
Jaka Wila wastanipun
kinadang lan Ki Mas Mônca


wau kang winarna malih
ingkang lagya adêdagan
anèng kubure ramane
Ki Agêng Pêngging punika
sira Rahadèn Jaka
lagya angsal tigang dalu
myarsa swara lamat-lamat


ujare swara dumêling
hèh Jaka sira lungaa
angidula ngetan kene
ngèngèra jalma dhêdhêkah
sakidul desa Balak
Ki Buyut ing Banyubiru
pituture lakonana


jênggèlèk Ki Jaka tangi
dènnya sare rêm-rêm ayam
nulya kesah age-age
tan ana wikan wangsanya
wanci bangun raina
kesahira 
- sang abagus
ngidul ngetan lampahira


datan kawarna ing margi
lampahira Radyan Jaka
prapta ing Balak arèrèn
têtanya wong dhangir kacang
pundi dhukuhe paman
Ki Buyut ing Banyubiru
saure kidul punika


sigra radèn munggah wukir
Ki Banyubiru wus prapta
kèndêl ing jawi dhadhahe
sêjawine pêkarangan
Radèn Jaka têtanya
wus tinêdahakên sampun
ki buyut ingkang kocapa


alênggah lawan kang rayi
Ki Wuragil Ki Majasta
punika sami kadange
sira Ki Buyut Majasta
tan dangu dènnya prapta
eca dènira alungguh
sêkawan Ki Mas Amônca


Ki Banyubiru lingnya ris
mêngko ingsun dhêdhayohan
bakal madêg ratu gêdhe
ingkang mêngku tanah Jawa
datan adangu prapta
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa
tumurun suka guyune
ki buyut sumaur suka
dhêdhayoh ingkang prapta
kang sêsotya êmèh timbul
kari sêparoning kênthang


ki buyut amêthuk aglis
Ki Jaka sigra cinandhak
adhuh gustiningsun anggèr
Ki Jaka sigra anêmbah
ki buyut kipa-kipa
adhuh anggèr gusti sampun
kamangkara gustiningwang


kang badhe anggulung bumi
amêngku rat tanah Jawa
sêksana ingajak lunggoh
ki buyut angling mring putra
kulup Mônca ta sira
ngabêktia 
- dèn agupuh
iya iki gustinira


cinarita tigang sasi
nèng Banyubiru rahadyan
ki buyut nêlas wulange
ngèlmu jaya kadigjayan
widigda-kawidigdan
miwah ngèlmune kêprabun
ki buyut nêlas wulangnya


kadangira Ki Wuragil
pêputra sawiji lanang
Ki Buyut ing Majastane
sutane ran Jaka Wila
tinumutakên radyan
Ki Buyut ing Banyubiru
angatag marang rahadyan


anggèr wus sêdhênge mangkin
môngsa tibane nugrahan
andika mring Dêmak anggèr
mumpung ta rama andika
wontên ardi Prawata
sang nata karsa ngêdhatun
lan sawadyabalanira


andika ngatingal nuli
pun bapa bêktani sarat
ingkang dadya jalarane
kawula bêktani lêmah
lolohêna maesa
yèn angsal maesa dhanu
dimèn ngamuk kang maesa


nèng pêsanggrahan nêrpati
môngsa wontên kêlar nôngga
liya andika rahadèn
rayi andika Mas Mônca
sêparan sampun pisah
Ki Wila Wuragil wau
rumêksaa gustinira


ki buyut sigra ngundhangi
marang anak putunira
prasami akarya gèthèk
akukuh pan sampun dadya
ginayut êduk ika
kang badhe titihanipun
radèn arsa mêdal toya


banjur milir mring bênawi
saking Banyubiru enjang
anjog saking kali Dêngkèng
ing Banyubiru punika
kidul Dêngkèng pêrnahnya
iringane wukir Kidul

- kidul wetan pênasaran


ki buyut awanti-wanti
lêmah punika ing benjang
lolohêna dhatêng kêbo
mesa pêsthi ngamuk sura
iku kang dadi marga
jalaran dika dinangu
marang Jêng Sultan Bintara


radyan tur sêmbah nulya mit
kêlawan Ki Mas Amônca
Ki Wuragil katigane
sêkawan Ki Jaka Wila
pamit sarêng wotsêmbah
Ki Buyut Majasta tumut
ngiras mantuk mring Majasta


wus mangkat sêkawan nuli
Ki Banyubiru sêmana
ngatêrkên ing kali Dêngkèng
wus numpak ing gèthèk samya
toyane milir kêras
Ki Wila Wuragil sampun
kang sami angagêm satang


Ki Mônca wêlah ing wuri
kêlawan Rahadèn Jaka
datan kawarna ilire
wus prapta dhukuh Majasta
tigang dalu ing kana
nulya lampahira laju
kapungkur dhukuh Majasta


Pangkur
sampun anjog ing bêngawan
gèthèk milir nlika asar kang wanci
kêdhung Srêngenge duk rawuh
mêndhung riris wor barat
nalikane ana katon rare ngangsu
tinanya marang Mas Mônca
sirèku rare ing ngêndi


ni rara anulya musna
gèthèk mubêng pan ora bisa milir
amilir-milir kuwangsul
winêlah nora kêna
pan sinatang nora jajag jêronipun
ngalor ngidul aputêran
datan antara kaèksi


baya gêbèl pan angrangap
pinggir kêdhung Srêngenge angêbêki
molah toya lir kinêbur
bajul iku bêbegal 
-
pan kinongkon bajul marang ratunipun
ratune Ki Baurêksa
Jalumampang kang pêpatih


bêkta tigang atus bala
sigra gujêg ing gèthèk gumariwis
Ki Wila Wuragil dulu
jungkêl kalêngêr mulat
ya ta radèn aris dènira amuwus
hèh ta yayi dèn prayitna
bilai gêng andhatêngi


gèthèk mubêng lumba-lumba
Ki Mas Mônca sinaut anadhahi
asarêng pêluk-pinêluk
kuwate Ki Mas Mônca
bajul siji binanting binuwang mamprung
tibèng dharat wus pralaya
kang kari angrubut wani


pinggire gèthèk anggabag
radèn angling yayi dèn ngati-ati
jaba sira ing jro ingsun
poma aja pêpeka
sigra radèn anggêbyur malêbèng kêdhung
barise katingal ngrangap
lir ratu amangun jurit


gègèr praptane rahadyan
lajêng ngamuk mangsah rahadèn mantri
anjêjêk dhupak anapuk
kang wuri maksih kathah
bajul rangap rahadèn mantri angamuk
saking pangrêksaning Suksma
miris bajul kèh ngêmasi


singa mangsah ting sulayah
kinêmbulan rahadèn datan miris
kinêrêk-kêrêk sinaut
rahadèn datan pasah
yèn ambanting rinangkêp tiga malêdug
rangkêp pat lima nêm bebas
rangkêp pitu wolu mati


ratune bajul bramatya
mulat lamun balane kèh ngêmasi
Baurêksa mangsah kiwul
rahadèn tinêrajang
pan sinaut rahadèn jajane cukup
saking 
- gênge Baurêksa
sapuluh tal winitawis


ilate kadi sangkêlat
kadi kapurancang untunirèki
ulêse putih lir kapuk
netra kadi mutyara
Radèn Jaka sinaut-saut marucut
mubêng anèng sikilira
kinipat malumpat kuping


rinogoh netrane kêna
nglumba-nglumba rahadèn datan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan bajul Jalumampang
arame ukih-ingukih


cinandhak Ki Jalumampang
datan obah sinawatakên aglis
balêduk ing kayu wêru
patine Jalumampang
bajul kathah kang mara-mara kêsambut
angglasah binuwang dharat
kang urip pating karêmpis


Mas Mônca tuhu prawira
sampun têlas bajul kang anèng nginggil
Ki Wila Wuragil sampun
ngêlilir ngungun mulat
dene glasah bajul nèng dharatan lampus
wau kang anèng jro toya
Baurêksa wus kajodhi


amolah-molah tan bisa
wus anungkul balane dèn sapihi
kang samya nêdya têtulung
radèn aris ngandika
iya apa panungkulira maring sun
umatur Ki Baurêksa
punapa pinundhut gusti


rahadèn aris ngandika
ingsun jaluk pajêg bajul sawiji
siji-siji sabên taun
ature Baurêksa
inggih kula sumôngga karsa pukulun
nulya nguculkên sêksana
byar katon sajroning puri 
-


andhêndhêng kêdhatonira
Baurêksa sineba ing jro puri
rahadèn sinugun-sugun
pasrah kêratonira
cinarita Radèn Jaka tigang dalu
anèng kayangane baya
nulya pamit radèn mantri


Ki Baurêksa tut wuntat
ngatêrakên anèng jawining kori
lawan angaturi bajul
kinèn angatêrêna
anyônggaa ing gèthèk pamiliripun
sapraptane jawi radyan
wus ngancik ing gèthèk malih


panggih kulawangsanira
sami ngungun radèn dipun tangisi
pênyananira wus lampus
anèng sajroning toya
radèn angling lah uwis padha rahayu
ana pangrêksaning Suksma
marang sira lawan mami


ratune baya wus kalah
pan kajodhi lawan ingsun ajurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca awotsêmbah
mêgatruh raosing galih


Mêgatruh
sigra milir kang gètèk sinôngga bajul
kawan dasa kang jagani
ing ngarsa kêlawan pungkur
tanapi ing kanan kering
kang gèthèk lampahnya alon


binuwangan wêlah lawan satangipun
Ki Wila lawan Wuragil
eca dènira pitêkur
prasami ngadhêp ing gusti
bakda ngisa praptèng Bêton


sirêp jalma wayahira praptèng Butuh
Radèn Jaka datan pangling
lamun babagan ing Butuh
arsa kèndêl sang apêkik
amangsit bajul kang gendhong


- ponang gèthèk ginêdhog-gêdhog ping têlu
kang bajul samya miyarsi
ing wangsite sang abagus
anulya binêkta minggir
kang gèthèk nulya ginayot


mring Ki Wila Wuragil punika sampun
ing uwit putat lan sambi
akukuh ginayot ngêduk
samya arip padha guling
sêkawan sami kuwayon


samya eca nèng gèthèk dènira turu
Ki Gêdhe Butuh winarni
ing nalika têngah dalu
tumingal padhanging langit
ana gumêbyar mêncorong


ya ta kagèt ki gêdhe anulya mêtu
tiningalan pinggir kali
kadi wulan padhangipun
pan kadya wêtuning sasi
pinggir bêngawan mêncorong


sigra têdhak wau Ki Gêdhe ing Butuh
apa padhang-padhang iki
sun wêtara iki wahyu
nanging datan marang mami
kadi wahyuning kêprabon


prapta pinggir bêngawan Ki Agêng Butuh
wrin wong papat sami guling
nèng luhuring gèthèk iku
kang siji dipun ungkuli
cahya mancur ngulon-ulon


awêtawis saklapa lan tabonipun
Kyai Agêng Butuh angling
dene iki anak ingsun
dadak sare pinggir kali
ya ta ki gêdhe anguwoh


kulup kulup radèn tangia nak ingsun
alembon têmên aguling
asare nèng pinggir ranu
tan wruh dutane Hyang Widi
wahyu kraton wus ngalih gon


radèn kagyat angrungu ana wong nguwuh
ting garegah padha tangi
katingal Ki
- Agêng Butuh
angadêg nèng pinggir kali
rahadèn sigra wotsinom


gya rinangkul pagenea anak ingsun
asare pinggiring kali
Rahadèn Jaka umatur
miwiti malah mêkasi
sêdaya ingkang lêlakon


Kyai Butuh miyarsa amanthuk-manthuk
iya radèn anak mami
pinarêng padha rahayu
aja sira walangati
wahyu apan wus ngalih gon


gya binêkta radyan marang wismanipun
sêmana lampahe prapti
Ki Gêdhe Ngêrang puniku
apan sampun dèn utusi
Ki Gêdhe Ngêrang têtakon


wus tinutur ing purwa wêkasanipun
Ki Buyut Ngêrang miyarsi
ngungun sokur ing Hyang Agung
cinatur satêngah sasi
dènira kèndêl ing Butoh


angandika wau Ki Gêdhe ing Butuh
iki wus lêga tyas mami
lah payo mangkata gupuh
mumpung ramanta sang aji
nèng Prawata lagya andon


nulya nêmbah rahadèn apamit sampun
ki agêng ngatêr nèng kali
lan Ki Buyut Ngêrang iku
wus numpak ing gèthèk malih
lajêng milir lampahnya lon


bajul saking kêdhung Srêngenge gumuruh
angayap ing gèthèk sami
kasukan pating galêbyur
samya suka tyasirèki
akathah dènnya bêbadhog


bajul ingkang kamarganan sami suguh
tatane pan kadya jalmi
singa kêdalanan suguh
kongkonane ratunèki
giliran bajul kang gendhong


kang giliri bajul ingkang
- saking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos


ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom


tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono


samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong


atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog


marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh


aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom


sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon


Durma
sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri 
-
ngluru maesa
andhanu kang prayogi


datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis


têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig


gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni


gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi


wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi


sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig 
-


yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli


tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig


sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi


kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali


Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati


pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir


sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi


ngong ngapura sadosane anak ingwang
sêmana amarêngi
lilih 
- kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil


lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari


pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir


Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis


undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi


sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering


surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati


tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig 
-
anglumba-nglumba
kêbo tan bisa budi


dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi


awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis


wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis


Dhandhanggula
ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata


awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda


Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abêntur
- tapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara


wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak


amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra


tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka


kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika


jêbèng Sela balèkêna patih
nora klêbu prawira tamtama

- iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela


sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan


Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama


kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata


Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda 
-


tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra


Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad


sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya


Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira


pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja 
- ladak wong ladak agêlis mati
lan aja manah ngiwa


aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama


aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada


kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana


aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda


ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu

- wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira


yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana


aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala


sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah


kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya


bokmênawa kaki
- ta ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan


mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala


wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira


lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa


lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang

- aja pêgat pujinira ing Hyang Widi
sarta sira tapaa


uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira


yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara


nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung


kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja


yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai 
-
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira


kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna


kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna


kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa


sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna


kaya ngapa raganingsun iki
lamun ora duwea panrima
pêpêsthène wis mangkene 
-
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang


kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna


anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira


binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya


bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga


sampun kering wau sang ayogi
praptèng 
- Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya


krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah


èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang


wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata


sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita


pusaka 
- Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila


pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama


Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya


ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang


sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira


- ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan


karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata


pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja


sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara


kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa 
-
marang ratu bèbète wong tani pêngging
tan sudi ngawulaa


wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan


balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan


Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah


binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira


amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti 
-
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna


Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda


apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat


nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga


mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra


Pangkur
Nimas Ratu Kalinyamat
tilar wisma
- mêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami


kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil


kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti


Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati


Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing


wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik


kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi 
- rumêksèng kewuh
kang tiga mring pêsarean
sêsirêpe langkung mandi


tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami


marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni


Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti


caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri


Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki


kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti


kêsangsang 
- kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling


kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis


maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling


kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni


kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris


ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri


wus sami binêkta mêdal
mari lumpuh tobat sarta ngabêkti
Setan Kobêr dhuwungipun 
-
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi


sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami


umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris


sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni


Sinom
ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama


anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar


ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit 
-
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah


prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa


asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba


aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara


dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa


wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara 
- ngandikan


minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa


atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata


muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira


pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda


sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang


sri narendra lon ngandika
lamun lumakua mami
samêkta kêpraboning prang
sayêkti
- ngowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran


bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan


rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa


wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar


tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga


kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan 
- ragi kapering
Dyan Ngabèi Saloring Pasar tan têbah


angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta


kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira


ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara


yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira


kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika


Ki Pênjawi Pêmanahan
sarwi nyikut dhuwungnèki
sarta mangsit dhatêng 
- sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila


Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya


kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha


Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang


rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora


balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami 
-
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira


tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira


kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang


wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka


anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika


manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat


Nimas Ratu
- Kalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar


mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna


sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta


Asmaradana
lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang


Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka


inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala


yèn sang nata 
- aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra


sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang


utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah


abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan


sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat


Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga


ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda


yèn sang nata praptèng kori 
-
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira


tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa


apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata


Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika


tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha


kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang


nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata


ingkang
- raka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah


dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka


dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah


wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan


sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang


paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala


mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang


- yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga


angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya


mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya


pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat


ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram


nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata


wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang


- tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang


saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang


ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara


ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang


sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan


pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba


Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan


Ki Pêmanahan Pênjawi
lan 
- Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram


sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa


botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana


Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra


angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana


yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira


cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela


cawêta lan jabang bayi
nora liwat mung wong dhomas
Ki Arya Jipang 
- bobote
prawira asugih bala
dhasar adarbe karsa
gangsingane pitung atus
dinulang mangap sêdaya


sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah


kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar


aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan


Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang


yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang


Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka


yèn wis lilih poma dipun eling
dèn prayitnèng kewoh
aja mingis rêrasan kang kiye
bok karungu sêntana nêrpati
iku nyalawadi
sira ngandhut rukun

ya têdhanên marang ing Hyang Widi
sihira sang katong
pulung iku angèl pangalihe
nora tiba mring kang dèn sêngiti
pasthi kang dèn sihi
pangalihe pulung

yèn pinêsthi marang ing Hyang Widi
aja marga rusoh
basa rusoh pan mangkene lire
yèn duwea sira ciptèng batin
rusake sang aji
nuli inggal lampus

age pulung ngaliha mring mami
tan kêna mêngkono
iku rusuh panyiptamu anggèr
dèn aririh dèn narimèng pêsthi
satitahing Widi
nyawa dèn rahayu

dèn patitis muji ing Hyang Widi
dèn waspadèng batos
ya pintanên marang kang agawe
bumi langit iku ingkang kardi
jalukên dèn kêni
pamrêsirèng kayun

yèn dèn dohna kang sira jaluki
sayêktine adoh
parêkêna aparêk jatine
aja kandhêg dènira ningali
dadya dèn patitis
gonira jêjaluk

Radèn Jaka nêmbah turnya amit
ki agêng lingnya lon
pujiningsun rina lan wêngine
lan ramanta Ki Buyut Ngrang iki
sira kang duwèni
wis mangkata kulup

sampun lèngsèr Ki Jaka pan aglis
alumampah alon
tan kawarna ing marga lampahe
praptèng Dêmak ngancik têpis wiring
Radèn Jaka Tingkir
kasmaran kêlangkung

ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi sang abagus
prasami lara karuna

atanya Ki Jaka Tingkir
kaya ngapa sri narendra
apa ana pêndangune
iya marang awak ingwang
matur wadya tamtama
inggih dèrèng wontên dangu
ing mangke gusti sang nata

Ki Jaka alit kang galih
dene sampun tigang wulan
nora ana pêndangune
pamit maring kancanira
nutukkên karsanira
kancanira sami matur
gih sampun têbih kewala

nêdya mantuk dhatêng Pêngging
lampahira Radèn Jaka
sarwi amirong kampuhe
katiwang-tiwang lampahnya
nêrajang wanapringga
sapraptane Pêngging sampun
dêdagan kuburing rama

ya ta malih kang winarni
wontên trahe Brawijaya
sêmpalan Jaran Panolèh
nama Arya Jômbaleka
rusake Majalêngka
adhêdhukuh ing Talsèwu
sukane ardi Dumilah

Ki Jômbaleka winarni
adarbe atmaja lanang
Ki Mas Mônca pêparabe
kang rama alul mêrtapa
ya ta Ki Mas Amônca
tan arsa mêrtapa iku
ênggone mêrtapèng rama

sumêdya tapa pribadi
anênggih Ki Mas Amônca
pasisir kidul karsane
lampahe kalunta-lunta
lajêng ingambil putra
mring Ki Buyut Banyubiru
dhêdhukuh sakidul Balak

sakilène Gêtasaji
dadya karêm anèng kana
dene sangêt pêngandhêge
ki buyut kang ngambil putra
kêlangkung trisnanira
Ki Buyut ing Banyubiru
sakêlangkung asihira

ki buyut waspadèng gaib
kêlamun Ki Mas Amônca
ngêmbani ratu badhene
wus katingal cahyanira
sasêlane kang imba
pulung angêmbani ratu
ki buyut pan ora samar

têtiga kadange singgih
Ki Banyubiru ngandika
Buyut Majasta arine
lawan Ki Wuragil ika
Ki Majasta sêsuta
Jaka Wila wastanipun
kinadang lan Ki Mas Mônca

wau kang winarna malih
ingkang lagya adêdagan
anèng kubure ramane
Ki Agêng Pêngging punika
sira Rahadèn Jaka
lagya angsal tigang dalu
myarsa swara lamat-lamat

ujare swara dumêling
hèh Jaka sira lungaa
angidula ngetan kene
ngèngèra jalma dhêdhêkah
sakidul desa Balak
Ki Buyut ing Banyubiru
pituture lakonana

jênggèlèk Ki Jaka tangi
dènnya sare rêm-rêm ayam
nulya kesah age-age
tan ana wikan wangsanya
wanci bangun raina
kesahira sang abagus
ngidul ngetan lampahira

datan kawarna ing margi
lampahira Radyan Jaka
prapta ing Balak arèrèn
têtanya wong dhangir kacang
pundi dhukuhe paman
Ki Buyut ing Banyubiru
saure kidul punika

sigra radèn munggah wukir
Ki Banyubiru wus prapta
kèndêl ing jawi dhadhahe
sêjawine pêkarangan
Radèn Jaka têtanya
wus tinêdahakên sampun
ki buyut ingkang kocapa

alênggah lawan kang rayi
Ki Wuragil Ki Majasta
punika sami kadange
sira Ki Buyut Majasta
tan dangu dènnya prapta
eca dènira alungguh
sêkawan Ki Mas Amônca

Ki Banyubiru lingnya ris
mêngko ingsun dhêdhayohan
bakal madêg ratu gêdhe
ingkang mêngku tanah Jawa
datan adangu prapta
sigra Buyut Banyubiru
mudhun sarwi latah-latah

kang rayi kêkalih angling
lah kakang wontên punapa
tumurun suka guyune
ki buyut sumaur suka
dhêdhayoh ingkang prapta
kang sêsotya êmèh timbul
kari sêparoning kênthang

ki buyut amêthuk aglis
Ki Jaka sigra cinandhak
adhuh gustiningsun anggèr
Ki Jaka sigra anêmbah
ki buyut kipa-kipa
adhuh anggèr gusti sampun
kamangkara gustiningwang

kang badhe anggulung bumi
amêngku rat tanah Jawa
sêksana ingajak lunggoh
ki buyut angling mring putra
kulup Mônca ta sira
ngabêktia dèn agupuh
iya iki gustinira

cinarita tigang sasi
nèng Banyubiru rahadyan
ki buyut nêlas wulange
ngèlmu jaya kadigjayan
widigda-kawidigdan
miwah ngèlmune kêprabun
ki buyut nêlas wulangnya


kadangira Ki Wuragil
pêputra sawiji lanang
Ki Buyut ing Majastane
sutane ran Jaka Wila
tinumutakên radyan
Ki Buyut ing Banyubiru
angatag marang rahadyan


anggèr wus sêdhênge mangkin
môngsa tibane nugrahan
andika mring Dêmak anggèr
mumpung ta rama andika
wontên ardi Prawata
sang nata karsa ngêdhatun
lan sawadyabalanira


andika ngatingal nuli
pun bapa bêktani sarat
ingkang dadya jalarane
kawula bêktani lêmah
lolohêna maesa
yèn angsal maesa dhanu
dimèn ngamuk kang maesa


nèng pêsanggrahan nêrpati
môngsa wontên kêlar nôngga
liya andika rahadèn
rayi andika Mas Mônca
sêparan sampun pisah
Ki Wila Wuragil wau
rumêksaa gustinira


ki buyut sigra ngundhangi
marang anak putunira
prasami akarya gèthèk
akukuh pan sampun dadya
ginayut êduk ika
kang badhe titihanipun
radèn arsa mêdal toya


banjur milir mring bênawi
saking Banyubiru enjang
anjog saking kali Dêngkèng
ing Banyubiru punika
kidul Dêngkèng pêrnahnya
iringane wukir Kidul

- kidul wetan pênasaran


ki buyut awanti-wanti
lêmah punika ing benjang
lolohêna dhatêng kêbo
mesa pêsthi ngamuk sura
iku kang dadi marga
jalaran dika dinangu
marang Jêng Sultan Bintara


radyan tur sêmbah nulya mit
kêlawan Ki Mas Amônca
Ki Wuragil katigane
sêkawan Ki Jaka Wila
pamit sarêng wotsêmbah
Ki Buyut Majasta tumut
ngiras mantuk mring Majasta


wus mangkat sêkawan nuli
Ki Banyubiru sêmana
ngatêrkên ing kali Dêngkèng
wus numpak ing gèthèk samya
toyane milir kêras
Ki Wila Wuragil sampun
kang sami angagêm satang


Ki Mônca wêlah ing wuri
kêlawan Rahadèn Jaka
datan kawarna ilire
wus prapta dhukuh Majasta
tigang dalu ing kana
nulya lampahira laju
kapungkur dhukuh Majasta


Pangkur
sampun anjog ing bêngawan
gèthèk milir nlika asar kang wanci
kêdhung Srêngenge duk rawuh
mêndhung riris wor barat
nalikane ana katon rare ngangsu
tinanya marang Mas Mônca
sirèku rare ing ngêndi


ni rara anulya musna
gèthèk mubêng pan ora bisa milir
amilir-milir kuwangsul
winêlah nora kêna
pan sinatang nora jajag jêronipun
ngalor ngidul aputêran
datan antara kaèksi


baya gêbèl pan angrangap
pinggir kêdhung Srêngenge angêbêki
molah toya lir kinêbur
bajul iku bêbegal 
-
pan kinongkon bajul marang ratunipun
ratune Ki Baurêksa
Jalumampang kang pêpatih


bêkta tigang atus bala
sigra gujêg ing gèthèk gumariwis
Ki Wila Wuragil dulu
jungkêl kalêngêr mulat
ya ta radèn aris dènira amuwus
hèh ta yayi dèn prayitna
bilai gêng andhatêngi


gèthèk mubêng lumba-lumba
Ki Mas Mônca sinaut anadhahi
asarêng pêluk-pinêluk
kuwate Ki Mas Mônca
bajul siji binanting binuwang mamprung
tibèng dharat wus pralaya
kang kari angrubut wani


pinggire gèthèk anggabag
radèn angling yayi dèn ngati-ati
jaba sira ing jro ingsun
poma aja pêpeka
sigra radèn anggêbyur malêbèng kêdhung
barise katingal ngrangap
lir ratu amangun jurit


gègèr praptane rahadyan
lajêng ngamuk mangsah rahadèn mantri
anjêjêk dhupak anapuk
kang wuri maksih kathah
bajul rangap rahadèn mantri angamuk
saking pangrêksaning Suksma
miris bajul kèh ngêmasi


singa mangsah ting sulayah
kinêmbulan rahadèn datan miris
kinêrêk-kêrêk sinaut
rahadèn datan pasah
yèn ambanting rinangkêp tiga malêdug
rangkêp pat lima nêm bebas
rangkêp pitu wolu mati


ratune bajul bramatya
mulat lamun balane kèh ngêmasi
Baurêksa mangsah kiwul
rahadèn tinêrajang
pan sinaut rahadèn jajane cukup
saking 
- gênge Baurêksa
sapuluh tal winitawis


ilate kadi sangkêlat
kadi kapurancang untunirèki
ulêse putih lir kapuk
netra kadi mutyara
Radèn Jaka sinaut-saut marucut
mubêng anèng sikilira
kinipat malumpat kuping


rinogoh netrane kêna
nglumba-nglumba rahadèn datan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan bajul Jalumampang
arame ukih-ingukih


cinandhak Ki Jalumampang
datan obah sinawatakên aglis
balêduk ing kayu wêru
patine Jalumampang
bajul kathah kang mara-mara kêsambut
angglasah binuwang dharat
kang urip pating karêmpis


Mas Mônca tuhu prawira
sampun têlas bajul kang anèng nginggil
Ki Wila Wuragil sampun
ngêlilir ngungun mulat
dene glasah bajul nèng dharatan lampus
wau kang anèng jro toya
Baurêksa wus kajodhi


amolah-molah tan bisa
wus anungkul balane dèn sapihi
kang samya nêdya têtulung
radèn aris ngandika
iya apa panungkulira maring sun
umatur Ki Baurêksa
punapa pinundhut gusti


rahadèn aris ngandika
ingsun jaluk pajêg bajul sawiji
siji-siji sabên taun
ature Baurêksa
inggih kula sumôngga karsa pukulun
nulya nguculkên sêksana
byar katon sajroning puri 
-


andhêndhêng kêdhatonira
Baurêksa sineba ing jro puri
rahadèn sinugun-sugun
pasrah kêratonira
cinarita Radèn Jaka tigang dalu
anèng kayangane baya
nulya pamit radèn mantri


Ki Baurêksa tut wuntat
ngatêrakên anèng jawining kori
lawan angaturi bajul
kinèn angatêrêna
anyônggaa ing gèthèk pamiliripun
sapraptane jawi radyan
wus ngancik ing gèthèk malih


panggih kulawangsanira
sami ngungun radèn dipun tangisi
pênyananira wus lampus
anèng sajroning toya
radèn angling lah uwis padha rahayu
ana pangrêksaning Suksma
marang sira lawan mami


ratune baya wus kalah
pan kajodhi lawan ingsun ajurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca awotsêmbah
mêgatruh raosing galih


Mêgatruh
sigra milir kang gètèk sinôngga bajul
kawan dasa kang jagani
ing ngarsa kêlawan pungkur
tanapi ing kanan kering
kang gèthèk lampahnya alon


binuwangan wêlah lawan satangipun
Ki Wila lawan Wuragil
eca dènira pitêkur
prasami ngadhêp ing gusti
bakda ngisa praptèng Bêton


sirêp jalma wayahira praptèng Butuh
Radèn Jaka datan pangling
lamun babagan ing Butuh
arsa kèndêl sang apêkik
amangsit bajul kang gendhong


- ponang gèthèk ginêdhog-gêdhog ping têlu
kang bajul samya miyarsi
ing wangsite sang abagus
anulya binêkta minggir
kang gèthèk nulya ginayot


mring Ki Wila Wuragil punika sampun
ing uwit putat lan sambi
akukuh ginayot ngêduk
samya arip padha guling
sêkawan sami kuwayon


samya eca nèng gèthèk dènira turu
Ki Gêdhe Butuh winarni
ing nalika têngah dalu
tumingal padhanging langit
ana gumêbyar mêncorong


ya ta kagèt ki gêdhe anulya mêtu
tiningalan pinggir kali
kadi wulan padhangipun
pan kadya wêtuning sasi
pinggir bêngawan mêncorong


sigra têdhak wau Ki Gêdhe ing Butuh
apa padhang-padhang iki
sun wêtara iki wahyu
nanging datan marang mami
kadi wahyuning kêprabon


prapta pinggir bêngawan Ki Agêng Butuh
wrin wong papat sami guling
nèng luhuring gèthèk iku
kang siji dipun ungkuli
cahya mancur ngulon-ulon


awêtawis saklapa lan tabonipun
Kyai Agêng Butuh angling
dene iki anak ingsun
dadak sare pinggir kali
ya ta ki gêdhe anguwoh


kulup kulup radèn tangia nak ingsun
alembon têmên aguling
asare nèng pinggir ranu
tan wruh dutane Hyang Widi
wahyu kraton wus ngalih gon


radèn kagyat angrungu ana wong nguwuh
ting garegah padha tangi
katingal Ki
- Agêng Butuh
angadêg nèng pinggir kali
rahadèn sigra wotsinom


gya rinangkul pagenea anak ingsun
asare pinggiring kali
Rahadèn Jaka umatur
miwiti malah mêkasi
sêdaya ingkang lêlakon


Kyai Butuh miyarsa amanthuk-manthuk
iya radèn anak mami
pinarêng padha rahayu
aja sira walangati
wahyu apan wus ngalih gon


gya binêkta radyan marang wismanipun
sêmana lampahe prapti
Ki Gêdhe Ngêrang puniku
apan sampun dèn utusi
Ki Gêdhe Ngêrang têtakon


wus tinutur ing purwa wêkasanipun
Ki Buyut Ngêrang miyarsi
ngungun sokur ing Hyang Agung
cinatur satêngah sasi
dènira kèndêl ing Butoh


angandika wau Ki Gêdhe ing Butuh
iki wus lêga tyas mami
lah payo mangkata gupuh
mumpung ramanta sang aji
nèng Prawata lagya andon


nulya nêmbah rahadèn apamit sampun
ki agêng ngatêr nèng kali
lan Ki Buyut Ngêrang iku
wus numpak ing gèthèk malih
lajêng milir lampahnya lon


bajul saking kêdhung Srêngenge gumuruh
angayap ing gèthèk sami
kasukan pating galêbyur
samya suka tyasirèki
akathah dènnya bêbadhog


bajul ingkang kamarganan sami suguh
tatane pan kadya jalmi
singa kêdalanan suguh
kongkonane ratunèki
giliran bajul kang gendhong


kang giliri bajul ingkang
- saking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos


ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom


tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono


samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong


atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog


marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh


aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom


sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon


Durma
sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri 
-
ngluru maesa
andhanu kang prayogi


datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis


têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig


gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni


gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi


wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi


sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig 
-


yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli


tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig


sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi


kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali


Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati


pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir


sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi


ngong ngapura sadosane anak ingwang
sêmana amarêngi
lilih 
- kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil


lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari


pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir


Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis


undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi


sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering


surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati


tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig 
-
anglumba-nglumba
kêbo tan bisa budi


dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi


awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis


wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis


Dhandhanggula
ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata


awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda


Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abêntur
- tapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara


wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak


amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra


tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka


kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika


jêbèng Sela balèkêna patih
nora klêbu prawira tamtama

- iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela


sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan


Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama


kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata


Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda 
-


tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra


Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad


sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya


Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira


pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja 
- ladak wong ladak agêlis mati
lan aja manah ngiwa


aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama


aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada


kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana


aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda


ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu

- wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira


yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana


aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala


sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah


kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya


bokmênawa kaki
- ta ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan


mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala


wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira


lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa


lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang

- aja pêgat pujinira ing Hyang Widi
sarta sira tapaa


uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira


yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara


nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung


kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja


yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai 
-
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira


kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna


kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna


kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa


sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna


kaya ngapa raganingsun iki
lamun ora duwea panrima
pêpêsthène wis mangkene 
-
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang


kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna


anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira


binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya


bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga


sampun kering wau sang ayogi
praptèng 
- Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya


krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah


èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang


wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata


sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita


pusaka 
- Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila


pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama


Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya


ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang


sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira


- ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan


karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata


pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja


sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara


kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa 
-
marang ratu bèbète wong tani pêngging
tan sudi ngawulaa


wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan


balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan


Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah


binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira


amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti 
-
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna


Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda


apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat


nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga


mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra


Pangkur
Nimas Ratu Kalinyamat
tilar wisma
- mêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami


kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil


kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti


Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati


Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing


wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik


kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi 
- rumêksèng kewuh
kang tiga mring pêsarean
sêsirêpe langkung mandi


tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami


marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni


Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti


caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri


Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki


kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti


kêsangsang 
- kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling


kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis


maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling


kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni


kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris


ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri


wus sami binêkta mêdal
mari lumpuh tobat sarta ngabêkti
Setan Kobêr dhuwungipun 
-
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi


sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami


umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris


sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni


Sinom
ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama


anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar


ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit 
-
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah


prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa


asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba


aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara


dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa


wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara 
- ngandikan


minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa


atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata


muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira


pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda


sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang


sri narendra lon ngandika
lamun lumakua mami
samêkta kêpraboning prang
sayêkti
- ngowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran


bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan


rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa


wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar


tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga


kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan 
- ragi kapering
Dyan Ngabèi Saloring Pasar tan têbah


angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta


kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira


ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara


yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira


kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika


Ki Pênjawi Pêmanahan
sarwi nyikut dhuwungnèki
sarta mangsit dhatêng 
- sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila


Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya


kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha


Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang


rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora


balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami 
-
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira


tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira


kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang


wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka


anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika


manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat


Nimas Ratu
- Kalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar


mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna


sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta


Asmaradana
lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang


Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka


inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala


yèn sang nata 
- aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra


sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang


utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah


abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan


sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat


Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga


ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda


yèn sang nata praptèng kori 
-
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira


tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa


apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata


Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika


tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha


kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang


nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata


ingkang
- raka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah


dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka


dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah


wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan


sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang


paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala


mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang


- yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga


angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya


mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya


pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat


ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram


nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata


wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang


- tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang


saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang


ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara


ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang


sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan


pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba


Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan


Ki Pêmanahan Pênjawi
lan 
- Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram


sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa


botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana


Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra


angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana


yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira


cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela


cawêta lan jabang bayi
nora liwat mung wong dhomas
Ki Arya Jipang 
- bobote
prawira asugih bala
dhasar adarbe karsa
gangsingane pitung atus
dinulang mangap sêdaya


sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah


kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar


aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan


Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang


yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang


Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka


kadangira Ki Wuragil
pêputra sawiji lanang
Ki Buyut ing Majastane
sutane ran Jaka Wila
tinumutakên radyan
Ki Buyut ing Banyubiru
angatag marang rahadyan


anggèr wus sêdhênge mangkin
môngsa tibane nugrahan
andika mring Dêmak anggèr
mumpung ta rama andika
wontên ardi Prawata
sang nata karsa ngêdhatun
lan sawadyabalanira


andika ngatingal nuli
pun bapa bêktani sarat
ingkang dadya jalarane
kawula bêktani lêmah
lolohêna maesa
yèn angsal maesa dhanu
dimèn ngamuk kang maesa


nèng pêsanggrahan nêrpati
môngsa wontên kêlar nôngga
liya andika rahadèn
rayi andika Mas Mônca
sêparan sampun pisah
Ki Wila Wuragil wau
rumêksaa gustinira


ki buyut sigra ngundhangi
marang anak putunira
prasami akarya gèthèk
akukuh pan sampun dadya
ginayut êduk ika
kang badhe titihanipun
radèn arsa mêdal toya


banjur milir mring bênawi
saking Banyubiru enjang
anjog saking kali Dêngkèng
ing Banyubiru punika
kidul Dêngkèng pêrnahnya
iringane wukir Kidul

- kidul wetan pênasaran


ki buyut awanti-wanti
lêmah punika ing benjang
lolohêna dhatêng kêbo
mesa pêsthi ngamuk sura
iku kang dadi marga
jalaran dika dinangu
marang Jêng Sultan Bintara


radyan tur sêmbah nulya mit
kêlawan Ki Mas Amônca
Ki Wuragil katigane
sêkawan Ki Jaka Wila
pamit sarêng wotsêmbah
Ki Buyut Majasta tumut
ngiras mantuk mring Majasta


wus mangkat sêkawan nuli
Ki Banyubiru sêmana
ngatêrkên ing kali Dêngkèng
wus numpak ing gèthèk samya
toyane milir kêras
Ki Wila Wuragil sampun
kang sami angagêm satang


Ki Mônca wêlah ing wuri
kêlawan Rahadèn Jaka
datan kawarna ilire
wus prapta dhukuh Majasta
tigang dalu ing kana
nulya lampahira laju
kapungkur dhukuh Majasta


Pangkur
sampun anjog ing bêngawan
gèthèk milir nlika asar kang wanci
kêdhung Srêngenge duk rawuh
mêndhung riris wor barat
nalikane ana katon rare ngangsu
tinanya marang Mas Mônca
sirèku rare ing ngêndi


ni rara anulya musna
gèthèk mubêng pan ora bisa milir
amilir-milir kuwangsul
winêlah nora kêna
pan sinatang nora jajag jêronipun
ngalor ngidul aputêran
datan antara kaèksi


baya gêbèl pan angrangap
pinggir kêdhung Srêngenge angêbêki
molah toya lir kinêbur
bajul iku bêbegal 
-
pan kinongkon bajul marang ratunipun
ratune Ki Baurêksa
Jalumampang kang pêpatih


bêkta tigang atus bala
sigra gujêg ing gèthèk gumariwis
Ki Wila Wuragil dulu
jungkêl kalêngêr mulat
ya ta radèn aris dènira amuwus
hèh ta yayi dèn prayitna
bilai gêng andhatêngi


gèthèk mubêng lumba-lumba
Ki Mas Mônca sinaut anadhahi
asarêng pêluk-pinêluk
kuwate Ki Mas Mônca
bajul siji binanting binuwang mamprung
tibèng dharat wus pralaya
kang kari angrubut wani


pinggire gèthèk anggabag
radèn angling yayi dèn ngati-ati
jaba sira ing jro ingsun
poma aja pêpeka
sigra radèn anggêbyur malêbèng kêdhung
barise katingal ngrangap
lir ratu amangun jurit


gègèr praptane rahadyan
lajêng ngamuk mangsah rahadèn mantri
anjêjêk dhupak anapuk
kang wuri maksih kathah
bajul rangap rahadèn mantri angamuk
saking pangrêksaning Suksma
miris bajul kèh ngêmasi


singa mangsah ting sulayah
kinêmbulan rahadèn datan miris
kinêrêk-kêrêk sinaut
rahadèn datan pasah
yèn ambanting rinangkêp tiga malêdug
rangkêp pat lima nêm bebas
rangkêp pitu wolu mati


ratune bajul bramatya
mulat lamun balane kèh ngêmasi
Baurêksa mangsah kiwul
rahadèn tinêrajang
pan sinaut rahadèn jajane cukup
saking 
- gênge Baurêksa
sapuluh tal winitawis


ilate kadi sangkêlat
kadi kapurancang untunirèki
ulêse putih lir kapuk
netra kadi mutyara
Radèn Jaka sinaut-saut marucut
mubêng anèng sikilira
kinipat malumpat kuping


rinogoh netrane kêna
nglumba-nglumba rahadèn datan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan bajul Jalumampang
arame ukih-ingukih


cinandhak Ki Jalumampang
datan obah sinawatakên aglis
balêduk ing kayu wêru
patine Jalumampang
bajul kathah kang mara-mara kêsambut
angglasah binuwang dharat
kang urip pating karêmpis


Mas Mônca tuhu prawira
sampun têlas bajul kang anèng nginggil
Ki Wila Wuragil sampun
ngêlilir ngungun mulat
dene glasah bajul nèng dharatan lampus
wau kang anèng jro toya
Baurêksa wus kajodhi


amolah-molah tan bisa
wus anungkul balane dèn sapihi
kang samya nêdya têtulung
radèn aris ngandika
iya apa panungkulira maring sun
umatur Ki Baurêksa
punapa pinundhut gusti


rahadèn aris ngandika
ingsun jaluk pajêg bajul sawiji
siji-siji sabên taun
ature Baurêksa
inggih kula sumôngga karsa pukulun
nulya nguculkên sêksana
byar katon sajroning puri 
-


andhêndhêng kêdhatonira
Baurêksa sineba ing jro puri
rahadèn sinugun-sugun
pasrah kêratonira
cinarita Radèn Jaka tigang dalu
anèng kayangane baya
nulya pamit radèn mantri


Ki Baurêksa tut wuntat
ngatêrakên anèng jawining kori
lawan angaturi bajul
kinèn angatêrêna
anyônggaa ing gèthèk pamiliripun
sapraptane jawi radyan
wus ngancik ing gèthèk malih


panggih kulawangsanira
sami ngungun radèn dipun tangisi
pênyananira wus lampus
anèng sajroning toya
radèn angling lah uwis padha rahayu
ana pangrêksaning Suksma
marang sira lawan mami


ratune baya wus kalah
pan kajodhi lawan ingsun ajurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca awotsêmbah
mêgatruh raosing galih


Mêgatruh
sigra milir kang gètèk sinôngga bajul
kawan dasa kang jagani
ing ngarsa kêlawan pungkur
tanapi ing kanan kering
kang gèthèk lampahnya alon


binuwangan wêlah lawan satangipun
Ki Wila lawan Wuragil
eca dènira pitêkur
prasami ngadhêp ing gusti
bakda ngisa praptèng Bêton


sirêp jalma wayahira praptèng Butuh
Radèn Jaka datan pangling
lamun babagan ing Butuh
arsa kèndêl sang apêkik
amangsit bajul kang gendhong


- ponang gèthèk ginêdhog-gêdhog ping têlu
kang bajul samya miyarsi
ing wangsite sang abagus
anulya binêkta minggir
kang gèthèk nulya ginayot


mring Ki Wila Wuragil punika sampun
ing uwit putat lan sambi
akukuh ginayot ngêduk
samya arip padha guling
sêkawan sami kuwayon


samya eca nèng gèthèk dènira turu
Ki Gêdhe Butuh winarni
ing nalika têngah dalu
tumingal padhanging langit
ana gumêbyar mêncorong


ya ta kagèt ki gêdhe anulya mêtu
tiningalan pinggir kali
kadi wulan padhangipun
pan kadya wêtuning sasi
pinggir bêngawan mêncorong


sigra têdhak wau Ki Gêdhe ing Butuh
apa padhang-padhang iki
sun wêtara iki wahyu
nanging datan marang mami
kadi wahyuning kêprabon


prapta pinggir bêngawan Ki Agêng Butuh
wrin wong papat sami guling
nèng luhuring gèthèk iku
kang siji dipun ungkuli
cahya mancur ngulon-ulon


awêtawis saklapa lan tabonipun
Kyai Agêng Butuh angling
dene iki anak ingsun
dadak sare pinggir kali
ya ta ki gêdhe anguwoh


kulup kulup radèn tangia nak ingsun
alembon têmên aguling
asare nèng pinggir ranu
tan wruh dutane Hyang Widi
wahyu kraton wus ngalih gon


radèn kagyat angrungu ana wong nguwuh
ting garegah padha tangi
katingal Ki
- Agêng Butuh
angadêg nèng pinggir kali
rahadèn sigra wotsinom


gya rinangkul pagenea anak ingsun
asare pinggiring kali
Rahadèn Jaka umatur
miwiti malah mêkasi
sêdaya ingkang lêlakon


Kyai Butuh miyarsa amanthuk-manthuk
iya radèn anak mami
pinarêng padha rahayu
aja sira walangati
wahyu apan wus ngalih gon


gya binêkta radyan marang wismanipun
sêmana lampahe prapti
Ki Gêdhe Ngêrang puniku
apan sampun dèn utusi
Ki Gêdhe Ngêrang têtakon


wus tinutur ing purwa wêkasanipun
Ki Buyut Ngêrang miyarsi
ngungun sokur ing Hyang Agung
cinatur satêngah sasi
dènira kèndêl ing Butoh


angandika wau Ki Gêdhe ing Butuh
iki wus lêga tyas mami
lah payo mangkata gupuh
mumpung ramanta sang aji
nèng Prawata lagya andon


nulya nêmbah rahadèn apamit sampun
ki agêng ngatêr nèng kali
lan Ki Buyut Ngêrang iku
wus numpak ing gèthèk malih
lajêng milir lampahnya lon


bajul saking kêdhung Srêngenge gumuruh
angayap ing gèthèk sami
kasukan pating galêbyur
samya suka tyasirèki
akathah dènnya bêbadhog


bajul ingkang kamarganan sami suguh
tatane pan kadya jalmi
singa kêdalanan suguh
kongkonane ratunèki
giliran bajul kang gendhong


kang giliri bajul ingkang
- saking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos


ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom


tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono


samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong


atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog


marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh


aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom


sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon


Durma
sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri 
-
ngluru maesa
andhanu kang prayogi


datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis


têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig


gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni


gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi


wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi


sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig 
-


yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli


tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig


sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi


kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali


Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati


pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir


sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi


ngong ngapura sadosane anak ingwang
sêmana amarêngi
lilih 
- kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil


lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari


pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir


Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis


undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi


sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering


surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati


tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig 
-
anglumba-nglumba
kêbo tan bisa budi


dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi


awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis


wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis


Dhandhanggula
ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata


awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda


Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abêntur
- tapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara


wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak


amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra


tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka


kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika


jêbèng Sela balèkêna patih
nora klêbu prawira tamtama

- iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela


sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan


Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama


kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata


Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda 
-


tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra


Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad


sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya


Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira


pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja 
- ladak wong ladak agêlis mati
lan aja manah ngiwa


aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama


aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada


kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana


aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda


ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu

- wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira


yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana


aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala


sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah


kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya


bokmênawa kaki
- ta ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan


mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala


wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira


lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa


lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang

- aja pêgat pujinira ing Hyang Widi
sarta sira tapaa


uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira


yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara


nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung


kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja


yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai 
-
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira


kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna


kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna


kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa


sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna


kaya ngapa raganingsun iki
lamun ora duwea panrima
pêpêsthène wis mangkene 
-
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang


kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna


anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira


binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya


bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga


sampun kering wau sang ayogi
praptèng 
- Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya


krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah


èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang


wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata


sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita


pusaka 
- Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila


pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama


Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya


ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang


sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira


- ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan


karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata


pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja


sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara


kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa 
-
marang ratu bèbète wong tani pêngging
tan sudi ngawulaa


wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan


balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan


Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah


binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira


amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti 
-
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna


Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda


apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat


nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga


mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra


Pangkur
Nimas Ratu Kalinyamat
tilar wisma
- mêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami


kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil


kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti


Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati


Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing


wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik


kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi 
- rumêksèng kewuh
kang tiga mring pêsarean
sêsirêpe langkung mandi


tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami


marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni


Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti


caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri


Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki


kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti


kêsangsang 
- kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling


kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis


maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling


kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni


kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris


ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri


wus sami binêkta mêdal
mari lumpuh tobat sarta ngabêkti
Setan Kobêr dhuwungipun 
-
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi


sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami


umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris


sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni


Sinom
ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama


anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar


ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit 
-
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah


prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa


asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba


aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara


dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa


wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara 
- ngandikan


minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa


atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata


muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira


pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda


sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang


sri narendra lon ngandika
lamun lumakua mami
samêkta kêpraboning prang
sayêkti
- ngowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran


bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan


rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa


wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar


tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga


kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan 
- ragi kapering
Dyan Ngabèi Saloring Pasar tan têbah


angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta


kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira


ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara


yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira


kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika


Ki Pênjawi Pêmanahan
sarwi nyikut dhuwungnèki
sarta mangsit dhatêng 
- sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila


Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya


kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha


Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang


rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora


balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami 
-
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira


tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira


kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang


wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka


anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika


manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat


Nimas Ratu
- Kalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar


mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna


sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta


Asmaradana
lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang


Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka


inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala


yèn sang nata 
- aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra


sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang


utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah


abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan


sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat


Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga


ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda


yèn sang nata praptèng kori 
-
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira


tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa


apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata


Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika


tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha


kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang


nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata


ingkang
- raka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah


dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka


dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah


wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan


sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang


paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala


mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang


- yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga


angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya


mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya


pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat


ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram


nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata


wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang


- tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang


saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang


ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara


ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang


sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan


pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba


Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan


Ki Pêmanahan Pênjawi
lan 
- Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram


sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa


botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana


Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra


angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana


yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira


cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela


cawêta lan jabang bayi
nora liwat mung wong dhomas
Ki Arya Jipang 
- bobote
prawira asugih bala
dhasar adarbe karsa
gangsingane pitung atus
dinulang mangap sêdaya


sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah


kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar


aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan


Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang


yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang


Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka


anggèr wus sêdhênge mangkin
môngsa tibane nugrahan
andika mring Dêmak anggèr
mumpung ta rama andika
wontên ardi Prawata
sang nata karsa ngêdhatun
lan sawadyabalanira

andika ngatingal nuli
pun bapa bêktani sarat
ingkang dadya jalarane
kawula bêktani lêmah
lolohêna maesa
yèn angsal maesa dhanu
dimèn ngamuk kang maesa

nèng pêsanggrahan nêrpati
môngsa wontên kêlar nôngga
liya andika rahadèn
rayi andika Mas Mônca
sêparan sampun pisah
Ki Wila Wuragil wau
rumêksaa gustinira

ki buyut sigra ngundhangi
marang anak putunira
prasami akarya gèthèk
akukuh pan sampun dadya
ginayut êduk ika
kang badhe titihanipun
radèn arsa mêdal toya

banjur milir mring bênawi
saking Banyubiru enjang
anjog saking kali Dêngkèng
ing Banyubiru punika
kidul Dêngkèng pêrnahnya
iringane wukir Kidul
kidul wetan pênasaran

ki buyut awanti-wanti
lêmah punika ing benjang
lolohêna dhatêng kêbo
mesa pêsthi ngamuk sura
iku kang dadi marga
jalaran dika dinangu
marang Jêng Sultan Bintara

radyan tur sêmbah nulya mit
kêlawan Ki Mas Amônca
Ki Wuragil katigane
sêkawan Ki Jaka Wila
pamit sarêng wotsêmbah
Ki Buyut Majasta tumut
ngiras mantuk mring Majasta

wus mangkat sêkawan nuli
Ki Banyubiru sêmana
ngatêrkên ing kali Dêngkèng
wus numpak ing gèthèk samya
toyane milir kêras
Ki Wila Wuragil sampun
kang sami angagêm satang

Ki Mônca wêlah ing wuri
kêlawan Rahadèn Jaka
datan kawarna ilire
wus prapta dhukuh Majasta
tigang dalu ing kana
nulya lampahira laju
kapungkur dhukuh Majasta

sampun anjog ing bêngawan
gèthèk milir nlika asar kang wanci
kêdhung Srêngenge duk rawuh
mêndhung riris wor barat
nalikane ana katon rare ngangsu
tinanya marang Mas Mônca
sirèku rare ing ngêndi

ni rara anulya musna
gèthèk mubêng pan ora bisa milir
amilir-milir kuwangsul
winêlah nora kêna
pan sinatang nora jajag jêronipun
ngalor ngidul aputêran
datan antara kaèksi

baya gêbèl pan angrangap
pinggir kêdhung Srêngenge angêbêki
molah toya lir kinêbur
bajul iku bêbegal
pan kinongkon bajul marang ratunipun
ratune Ki Baurêksa
Jalumampang kang pêpatih

bêkta tigang atus bala
sigra gujêg ing gèthèk gumariwis
Ki Wila Wuragil dulu
jungkêl kalêngêr mulat
ya ta radèn aris dènira amuwus
hèh ta yayi dèn prayitna
bilai gêng andhatêngi

gèthèk mubêng lumba-lumba
Ki Mas Mônca sinaut anadhahi
asarêng pêluk-pinêluk
kuwate Ki Mas Mônca
bajul siji binanting binuwang mamprung
tibèng dharat wus pralaya
kang kari angrubut wani

pinggire gèthèk anggabag
radèn angling yayi dèn ngati-ati
jaba sira ing jro ingsun
poma aja pêpeka
sigra radèn anggêbyur malêbèng kêdhung
barise katingal ngrangap
lir ratu amangun jurit

gègèr praptane rahadyan
lajêng ngamuk mangsah rahadèn mantri
anjêjêk dhupak anapuk
kang wuri maksih kathah
bajul rangap rahadèn mantri angamuk
saking pangrêksaning Suksma
miris bajul kèh ngêmasi

singa mangsah ting sulayah
kinêmbulan rahadèn datan miris
kinêrêk-kêrêk sinaut
rahadèn datan pasah
yèn ambanting rinangkêp tiga malêdug
rangkêp pat lima nêm bebas
rangkêp pitu wolu mati

ratune bajul bramatya
mulat lamun balane kèh ngêmasi
Baurêksa mangsah kiwul
rahadèn tinêrajang
pan sinaut rahadèn jajane cukup
saking gênge Baurêksa
sapuluh tal winitawis

ilate kadi sangkêlat
kadi kapurancang untunirèki
ulêse putih lir kapuk
netra kadi mutyara
Radèn Jaka sinaut-saut marucut
mubêng anèng sikilira
kinipat malumpat kuping

rinogoh netrane kêna
nglumba-nglumba rahadèn datan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan bajul Jalumampang
arame ukih-ingukih

cinandhak Ki Jalumampang
datan obah sinawatakên aglis
balêduk ing kayu wêru
patine Jalumampang
bajul kathah kang mara-mara kêsambut
angglasah binuwang dharat
kang urip pating karêmpis

Mas Mônca tuhu prawira
sampun têlas bajul kang anèng nginggil
Ki Wila Wuragil sampun
ngêlilir ngungun mulat
dene glasah bajul nèng dharatan lampus
wau kang anèng jro toya
Baurêksa wus kajodhi

amolah-molah tan bisa
wus anungkul balane dèn sapihi
kang samya nêdya têtulung
radèn aris ngandika
iya apa panungkulira maring sun
umatur Ki Baurêksa
punapa pinundhut gusti

rahadèn aris ngandika
ingsun jaluk pajêg bajul sawiji
siji-siji sabên taun
ature Baurêksa
inggih kula sumôngga karsa pukulun
nulya nguculkên sêksana
byar katon sajroning puri

andhêndhêng kêdhatonira
Baurêksa sineba ing jro puri
rahadèn sinugun-sugun
pasrah kêratonira
cinarita Radèn Jaka tigang dalu
anèng kayangane baya
nulya pamit radèn mantri

Ki Baurêksa tut wuntat
ngatêrakên anèng jawining kori
lawan angaturi bajul
kinèn angatêrêna
anyônggaa ing gèthèk pamiliripun
sapraptane jawi radyan
wus ngancik ing gèthèk malih

panggih kulawangsanira
sami ngungun radèn dipun tangisi
pênyananira wus lampus
anèng sajroning toya
radèn angling lah uwis padha rahayu
ana pangrêksaning Suksma
marang sira lawan mami

ratune baya wus kalah
pan kajodhi lawan ingsun ajurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca awotsêmbah
mêgatruh raosing galih

sigra milir kang gètèk sinôngga bajul
kawan dasa kang jagani
ing ngarsa kêlawan pungkur
tanapi ing kanan kering
kang gèthèk lampahnya alon

binuwangan wêlah lawan satangipun
Ki Wila lawan Wuragil
eca dènira pitêkur
prasami ngadhêp ing gusti
bakda ngisa praptèng Bêton

sirêp jalma wayahira praptèng Butuh
Radèn Jaka datan pangling
lamun babagan ing Butuh
arsa kèndêl sang apêkik
amangsit bajul kang gendhong

ponang gèthèk ginêdhog-gêdhog ping têlu
kang bajul samya miyarsi
ing wangsite sang abagus
anulya binêkta minggir
kang gèthèk nulya ginayot

mring Ki Wila Wuragil punika sampun
ing uwit putat lan sambi
akukuh ginayot ngêduk
samya arip padha guling
sêkawan sami kuwayon

samya eca nèng gèthèk dènira turu
Ki Gêdhe Butuh winarni
ing nalika têngah dalu
tumingal padhanging langit
ana gumêbyar mêncorong

ya ta kagèt ki gêdhe anulya mêtu
tiningalan pinggir kali
kadi wulan padhangipun
pan kadya wêtuning sasi
pinggir bêngawan mêncorong

sigra têdhak wau Ki Gêdhe ing Butuh
apa padhang-padhang iki
sun wêtara iki wahyu
nanging datan marang mami
kadi wahyuning kêprabon

prapta pinggir bêngawan Ki Agêng Butuh
wrin wong papat sami guling
nèng luhuring gèthèk iku
kang siji dipun ungkuli
cahya mancur ngulon-ulon

awêtawis saklapa lan tabonipun
Kyai Agêng Butuh angling
dene iki anak ingsun
dadak sare pinggir kali
ya ta ki gêdhe anguwoh

kulup kulup radèn tangia nak ingsun
alembon têmên aguling
asare nèng pinggir ranu
tan wruh dutane Hyang Widi
wahyu kraton wus ngalih gon

radèn kagyat angrungu ana wong nguwuh
ting garegah padha tangi
katingal KiAgêng Butuh
angadêg nèng pinggir kali
rahadèn sigra wotsinom

gya rinangkul pagenea anak ingsun
asare pinggiring kali
Rahadèn Jaka umatur
miwiti malah mêkasi
sêdaya ingkang lêlakon

Kyai Butuh miyarsa amanthuk-manthuk
iya radèn anak mami
pinarêng padha rahayu
aja sira walangati
wahyu apan wus ngalih gon

gya binêkta radyan marang wismanipun
sêmana lampahe prapti
Ki Gêdhe Ngêrang puniku
apan sampun dèn utusi
Ki Gêdhe Ngêrang têtakon

wus tinutur ing purwa wêkasanipun
Ki Buyut Ngêrang miyarsi
ngungun sokur ing Hyang Agung
cinatur satêngah sasi
dènira kèndêl ing Butoh

angandika wau Ki Gêdhe ing Butuh
iki wus lêga tyas mami
lah payo mangkata gupuh
mumpung ramanta sang aji
nèng Prawata lagya andon

nulya nêmbah rahadèn apamit sampun
ki agêng ngatêr nèng kali
lan Ki Buyut Ngêrang iku
wus numpak ing gèthèk malih
lajêng milir lampahnya lon

bajul saking kêdhung Srêngenge gumuruh
angayap ing gèthèk sami
kasukan pating galêbyur
samya suka tyasirèki
akathah dènnya bêbadhog

bajul ingkang kamarganan sami suguh
tatane pan kadya jalmi
singa kêdalanan suguh
kongkonane ratunèki
giliran bajul kang gendhong


kang giliri bajul ingkang
- saking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos


ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom


tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono


samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong


atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog


marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh


aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom


sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon


Durma
sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri 
-
ngluru maesa
andhanu kang prayogi


datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis


têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig


gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni


gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi


wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi


sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig 
-


yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli


tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig


sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi


kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali


Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati


pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir


sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi


ngong ngapura sadosane anak ingwang
sêmana amarêngi
lilih 
- kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil


lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari


pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir


Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis


undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi


sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering


surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati


tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig 
-
anglumba-nglumba
kêbo tan bisa budi


dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi


awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis


wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis


Dhandhanggula
ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata


awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda


Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abêntur
- tapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara


wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak


amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra


tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka


kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika


jêbèng Sela balèkêna patih
nora klêbu prawira tamtama

- iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela


sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan


Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama


kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata


Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda 
-


tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra


Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad


sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya


Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira


pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja 
- ladak wong ladak agêlis mati
lan aja manah ngiwa


aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama


aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada


kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana


aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda


ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu

- wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira


yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana


aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala


sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah


kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya


bokmênawa kaki
- ta ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan


mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala


wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira


lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa


lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang

- aja pêgat pujinira ing Hyang Widi
sarta sira tapaa


uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira


yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara


nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung


kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja


yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai 
-
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira


kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna


kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna


kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa


sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna


kaya ngapa raganingsun iki
lamun ora duwea panrima
pêpêsthène wis mangkene 
-
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang


kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna


anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira


binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya


bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga


sampun kering wau sang ayogi
praptèng 
- Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya


krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah


èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang


wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata


sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita


pusaka 
- Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila


pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama


Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya


ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang


sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira


- ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan


karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata


pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja


sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara


kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa 
-
marang ratu bèbète wong tani pêngging
tan sudi ngawulaa


wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan


balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan


Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah


binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira


amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti 
-
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna


Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda


apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat


nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga


mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra


Pangkur
Nimas Ratu Kalinyamat
tilar wisma
- mêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami


kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil


kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti


Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati


Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing


wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik


kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi 
- rumêksèng kewuh
kang tiga mring pêsarean
sêsirêpe langkung mandi


tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami


marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni


Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti


caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri


Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki


kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti


kêsangsang 
- kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling


kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis


maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling


kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni


kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris


ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri


wus sami binêkta mêdal
mari lumpuh tobat sarta ngabêkti
Setan Kobêr dhuwungipun 
-
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi


sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami


umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris


sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni


Sinom
ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama


anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar


ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit 
-
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah


prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa


asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba


aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara


dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa


wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara 
- ngandikan


minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa


atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata


muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira


pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda


sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang


sri narendra lon ngandika
lamun lumakua mami
samêkta kêpraboning prang
sayêkti
- ngowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran


bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan


rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa


wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar


tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga


kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan 
- ragi kapering
Dyan Ngabèi Saloring Pasar tan têbah


angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta


kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira


ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara


yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira


kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika


Ki Pênjawi Pêmanahan
sarwi nyikut dhuwungnèki
sarta mangsit dhatêng 
- sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila


Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya


kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha


Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang


rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora


balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami 
-
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira


tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira


kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang


wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka


anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika


manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat


Nimas Ratu
- Kalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar


mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna


sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta


Asmaradana
lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang


Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka


inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala


yèn sang nata 
- aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra


sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang


utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah


abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan


sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat


Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga


ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda


yèn sang nata praptèng kori 
-
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira


tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa


apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata


Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika


tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha


kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang


nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata


ingkang
- raka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah


dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka


dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah


wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan


sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang


paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala


mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang


- yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga


angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya


mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya


pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat


ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram


nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata


wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang


- tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang


saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang


ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara


ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang


sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan


pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba


Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan


Ki Pêmanahan Pênjawi
lan 
- Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram


sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa


botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana


Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra


angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana


yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira


cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela


cawêta lan jabang bayi
nora liwat mung wong dhomas
Ki Arya Jipang 
- bobote
prawira asugih bala
dhasar adarbe karsa
gangsingane pitung atus
dinulang mangap sêdaya


sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah


kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar


aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan


Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang


yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang


Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka


kang giliri bajul ingkangsaking luhur
samya nganggur iring-iring
angiring ana ing pungkur
agilir samargi-margi
ya ta ingkang winiraos

ngalèr ngetan ngajênge bêngawan têmpur
kang gèthèk ginêdhok malih
bajul mirsa wangsitipun
anulya ginawa minggir
wus mêntas wau sang anom

tinatasan taline kang gèthèk sampun
mangsiti mring bajul malih
kêlamun karyane sampun
bajul prasami udani
ing sêmu ingkang mangkono

samya wangsul gumêrah bajul kang nungsung
wau ta rahadèn mantri
kèndêl sangandhaping bulu
ana wong babad marani
pan sarwi nyangking sêrotong

atêtanya wong papat kang padha ngaub
anak andika ing pundi
rahadèn aris sumaur
ing Dêmak manira iki
êndi margine kang anjog

marang gunung Prawata nulya umatur
angalèr ngilèn puniki
rahadèn lingira arum
paman gonmu babad iki
besuk yèn wis dadi dhukoh

aranana ing desa Tindak puniku
purwane sun tindak iki
saking bêngawan ragèngsun
jalma kang babad miyarsi
inggih prayogi sang anom

sigra lajêng ngalèr ngilèn lampahipun
wong papat tan ngambah margi
ngupaya maesa dhanu
dene kangjêng sri bupati
ambêrêg maesa andon

sampun prapta jajahan wukir Prawata
kèndêl wau sang pêkik
dene sampun cêlak
kêlawan pêsanggrahan
wong papat anèng wanadri
ngluru maesa
andhanu kang prayogi

datan angsal wus dangu dènnya ngupaya
ya ta ana kaèksi
cinêkêl kang mesa
dhumatêng Ki Mas Mônca
maesa dhanu tan osik
wus linolohan
lêmah ing Banyuwilis

têtimbule ki buyut piwêlingira
dupi kalêbon siti
ambêkos janggirat
malêlêng kipat-kipat
gobag-gabig amucicil
lir singa lodra
gêbrès akirig-kirig

gya angithar minggah ing ardi Prawata
ing pasanggrahan prapti
ngamuk pêsanggrahan
anujah ngundha-undha
gidro-gidro ngobrak-abrik
gègèr puyêngan
kêbo ambilaèni

gya rinampog binêdhilan tan tumama
têguh kêpati-pati
akèh kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli

pan gumuruh pêsanggrahan kapiyarsa
wus katur ing sang aji
kêbo ngamuk sura
tan pasah dening braja
kathah tiwas para mantri
wadya tamtama
samya dipun undhangi

wus saningga wadya prawira tamtama
samya kinèn ngêmbari
prapta umbul tiga
umangsah karo asta
langkung bramatya mawêrdi
kêbo cinandhak
êndhase dipun bithi

sabên-sabên wadya prawira tamtama
tan kongsi amindhoni
yèn nabok maesa
muncrat polone mêdal
sapunika tan ngundhili
malah sangsaya
galak ambijig-bijig

yèn dèn undha wadya prawira tamtama
kêna ing sungu nênggih
lêlambunge ika
gumadul nora pasah
ingundha tininggil-tinggil
sarira lupa
lêsu dèn uli-uli

tinulungan ganti-ganti kang umangsah
prasami dèn bijigi
nadyan ora pasah
sariranira lungkrah
tamtama nglêmpuruk sami
pating sulayah
sayah ginobag-gabig

sangsaya sru maesa pangamukira
ambêkos ngobrak-abrik
myang para dipatya
sayah ingundha-undha
binêrondong dening bêdhil
datan tumama
kadya wong bêdhil wêsi

kang maesa pan wus kaisèn timbulan
mring Buyut Banyuwilis
marmanya kalintang
têguh prakoswanira
sakèh mimis tan nêdhasi
timah myang waja
kabèh dadi gulali

Sultan Dêmak sigra minggah ing panggungan
apan arsa ningali
polahe maesa
kang sangêt karya tiga
waspada sri narapati
ngungun ing driya
tuhu ngebat-ebati

pan kinandhang kinêpung kinalang-kalang
singa tinêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
Rahadèn Jaka Tingkir

sri narendra asru dènira ngandika
Juru ika Si Tingkir
mara dhawuhana
tarinên sutaningwang
angêmbari kêbo iki
apa wania
yèn Si Tingkir nguwisi

ngong ngapura sadosane anak ingwang
sêmana amarêngi
lilih kangjêng sultan
Ki Juru Jêbad sigra
rahadèn dipun playoni
Mas Mônca mulat
Radèn Jaka jinawil

lah punika sampeyan pinalajêngan
rahadèn dhodhok aglis
Jêbad sampun prapta
dhawuhakên timbalan
anggèr dhawuhe sang aji
punapa dika
puruna angêmbari

pangamuke maesa ingkang kandhuhan
rahadèn matur aris
yèn wontên timbalan
nadyan inggih wêwaha
sèwu malih anglangkungi
kadi punika
praptèng pêjah tan gingsir

Jêbad Juru lumayu praptèng ngayunan
matur saha wotsari
pan putra paduka
pêjah gêsang sumôngga
gupuh ngandika sang aji
age nataba
kodhokngorèk dèn aglis

undhangana patih kang para dipatya
kang rame anyuraki
sigra dhinawuhan
sagung para dipatya
ngungkung kodhokngorèk muni
kêbo miyarsa
gêdrug janggirat tangi

sigra mangsah Radèn Jaka karo asta
maesa aningali
ambijig angundha
dangu maksih dèn uja
amrih sukane sang aji
ingundha-undha
radèn anganan ngering

surakira arame suwaranira
barung gamêlan muni
swara lir ampuwan
nata suka tumingal
dangu dèn undha sang pêkik
pan ora kêna
maesa dèn lumpati

tinadhahan rahadèn ingundha tiba
kapêlèsèd ing gigir
ngadêg tibanira
dèn candhak sungunira
kang maesa gobag-gabig
anglumba-nglumba
kêbo tan bisa budi

dipun pancad gigire ponang maesa
radèn wus anêng wuri
buntute sinêndhal
dene ing asta kiwa
buntut jêbol ngolang-ngaling
anglumba-nglumba
mubêng asru bijigi

awurahan surake lor kidul wetan
kêbo numbuk ambijig
tinadhahan dhadha
dangu nulya cinandhak
binanting sitinya mijil
lêmah timbulan
kang saking Banyuwilis

wus anglumpruk maesa tan darbe polah
suka sri narapati
tuhu yèn prawira
Si Tingkir putraningwang
radèn sigra dèn timbali
wus praptèng ngarsa
nêmbah andhandhanggêndhis

ingantukkên Radèn Jaka Tingkir
anglurahi prawira tamtama
sri narendra timbalane
patih sun arsa kundur
undhangana para dipati
myang wadya kulawôngsa
kya patih wotsantun
wus mêdal ngundhangi wadya
nulya jêngkar budhalan sri narapati
saking ardi Prawata

awurahan swarane kang dasih
langkung rame wus prapta nêgara
jêng sultan manjing kêdhaton
Rahadèn Jaka sampun
ingantukkên dalême lami
suka sakancanira
mangkana winuwus
Lêmbu Pêtêng Tarub ika
turunira tinutur lajêre singgih
Ki Agêng Tarub seda

Lêmbu Pêtêng wau kang gumanti
apêputra wau wastanira
Ki Gêtas Pêndhawa rane
Gêtas Pêndhawa sunu
Kyagêng Sela wastane singgih
langkung abênturtapa
nênêdha Hyang Agung
siyang dalu datan pêgat
wus kasosra prawira guna sinêkti
dibya amahambara

wus misuwur ing wong sanêgari
lan desa macapat môncalima
Ki Agêng Sela sêktine
kalanira rumuhun
nyêkêl gêlap padha sawiji
duk kala macul sawah
pramila misuwur
wus kalok kajana priya
duk sêmana ki agêng miyarsa warti
lamun Jêng Sultan Dêmak

amilihi pong prawira sêkti
pan kinarya prawira tamtama
ki agêng malbêt karsane
prapta ing Dêmak sampun
lajêng katur mring narapati
ya ta ingabên sigra
anèng alun-alun
lan banthèng sami satunggal
kalaganjur Kodhokngorèk munya atri
banthèng anêmpuh sigra

tinadhahan banthèng tinampiling
sirah pêcah polonira muncrat
Ki Agêng Sêsela mengo
milane mengo iku
ywa kongsi kacipratan gêtih
sang nata awas mulat
angandika arum
hèh patih sira pirsaa
kaya ngapa Ki Jêbèng Sela ing kapti
mengo nabok andaka

kyana patih mentar sampun panggih
Kyagêng Sela sampun pinariksa
ki agêng alon ature
milamba mengo wau
bokmênawi cipratan gêtih
nalika gêtih muncrat
kyana patih wangsul
wus prapta ngarsa sang nata
sampun katur sadaya aturirèki
sang nata angandika

jêbèng Sela balèkêna patih
nora klêbu prawira tamtama
iku wong tipis atine
wêdi kêna ing marus
sri narendra kundur mring puri
patih dhawuhkên sigra
timbalan sang prabu
ya ta Ki Agêng Sêsela
sakêlangkung merange dene tinampik
lajêng kundur mring Sela

sampun prapta anèng dalêmnèki
wong Sêsela pinêpak sêdaya
sarta lawan gêgamane
wêtara kawan atus
lajêng budhal umangsah jurit
arsa ngrabasèng Dêmak
ciptanirèng kalbu
pan arsa angogèr tapa
gege môngsa pramila arsa ngayoni
ngandêlkên kadigdayan

Kyana Patih Wanasalam prapti
lajêng matur marang sri narendra
sang nata suka gujênge
patih undhangna gupuh
wadyaningsun ja na nadhahi
marang gêgaman Sela
dimèk prapta iku
jêbèng Sela ngarsaningwang
sigra miyos ing pagêlaran sang aji
lawan wadya tamtama

kawan atus pra tamtama sami
apan andhèr sami munggèng ngarsa
sêdaya sami rinante
pan amung sang aprabu
lênggah dhampar dèn ayap cèthi
sêkawan anèng ngarsa
lênggahnya mabukuh
sarwi angampil gandhewa
lan jêmparing kyana patih anèng ngarsi
parêk lawan sang nata

Kyagêng Sela kawarnaa singgih
ingkang nglurug dhumatêng ing Dêmak
lawan sawadyabalane
prapta jawi kitha wus
surak gumêr awanti-wanti
wong Dêmak datan mêdal
amapag ing pupuh
ya ta laju lampahira
Kyagêng Sela sabalane sami ngiring
ki agêng nitih kuda

tan adangu wadya Sela prapti
surak-surak sarta tabuhannya
ki agêng nèng ngarsa dhewe
nitih turôngga mungguh
mandhi lawung kudanya nyirig
prapta waringin kêmbar
sumbar-sumbar nguwuh
sang nata nyandhak gandhewa
jinêmparing andhêmane kuda kêni
nglumba lajêng palastra

Kyagêng Sela gya malumpat aglis
praptèng dharat nolih wadyanira
sampun gusis sêdayane
ki agêng gya lumayu
pan angguguk sri narapati
lah ta ujarku apa
jêbèng Sela iku
tipis atine tan panggah
ngandêlakên bisa nyêkêl gêlap mêngi
pêksa amutêr jagad

sapa wêruh ya ing buri-buri
luwih gaib karsane Hyang Suksma
nanging ta iku karêpe
pan durung mangsanipun
jêbèng Sela amutêr bumi
ya ta Ki Gêdhe Sela
sêmana wus rawuh
anèng ing dhusun Sêsela
anêrima takdiring Hyang Maha Suci
binantêr panêdhanya

Kyai Agêng Sêsela winarni
lagya pinarak anèng ing langgar
ingadhêp putra wayahe
ki agêng apitutur
marang putra wayahe sami
lah bocah sun pêpoyan
marang sira iku
kabèh padha pirsakêna
tutur ingsun dudu papan dudu tulis
pêpali aranira

pêpali iku apan bêrkati
tur sêlamêt sarta kuwarasan
pêpali iku mangkene
aja agawe angkuh
aja ladak lan aja jail
aja ati surakah
lan aja calimut
lan aja guru alêman
aja ladak wong ladak agêlis mati
lan aja manah ngiwa

aja saèn dèn idhêp ing isin
aja sira ngagungakên awak
wong urip iku bêcike
lan aja adol bagus
bagus iku dudu mas picis
lan dudu sêsandhangan
dudu rupa iku
wong bagus pakewuh uga
pêpadhane wong urip dèn padha asih
prak ati kang utama

aja sira mangeran mas picis
aja sira mangeran busana
ywa mangeran kabisane
aja mangeran ngèlmu
aja gunggung têguhirèki
aja mangeran japa
aja gunggung laku
kabèh iku singgahana
aja gugu ing ujar kang tanpa yêkti
lah iku dèn waspada

kang ajujur rahayu ing budi
aja sira ngarah kinèringan
bêcik saidhêpe dhewe
ewuhe wong tumuwuh
dèn abisa ngenaki ati
atine sapêpadha
aja ngumbar nêpsu
iku nêpsune manungsa
kudu kèdhêp mring sama-samaning jalmi
lah poma singgahana

aja sira padhakakên jalmi
amarentah marang sato kewan
kêbo sapi myang kudane
aja sira prih wêruh
endah uwong kang nora bangkit
aja kaya Ki Soma
kêbone pinukul
kinon sinau amaca
sami dene kêbo iki nora bangkit
mulane awêwuda

ayam ginusah yèn munggah ing panti
atanapi yèn nucuka bêras
iku ingadhangan bae
iku wong olèh sêmu
wong têtôngga bêcike iki
kang layak ingaruhan
aruhana iku
yèn tan layak amênênga
apan iku mangan sêgane pribadi
pan dudu rayatira

yèn amuruk duryatira iki
kapenakna awake punika
larakêna ing atine
aja siya mêmuruk
warahana yèn durung sisip
yèn uwis katiwasan
aja sira tutuh
ilange iku dèn lila
aja sira sok angumpah-umpah kaki
lah poma lungguhana

aja gunggung wong asuka sugih
aja kêpingin wong kêkêdhotan
pangawasan apadene
lan aja anggêguru
ing wong urip pan ora bêcik
lan aja manah ngiwa
ala kang tinêmu
sing sapa atine ala
nora wurung ing têmbe iku nêmahi
ala anêmu ala

sapa ingkang dhasarakên bêcik
nora wurung benjang manggih arja
miwah saturun-turune
yèn kalakyan dadya gung
parentaha dèn ngati-ati
aja sêdaya-daya
dadi nora tulus
gone dadi pangauban
aja nacah yèn parentah mring wong cilik
aja sawiyah-wiyah

kumbah sarakah cukit andulit
sira aja amalantên warna
iku nora dadi gêdhe
sirikên ujar iku
yèn wong urip dèn anêngêri
apan sagone ana
trusing dalilipun
sêmune sampun kêtara
titènana kang ala lawan kang bêcik
kang jujur anèng cahya

bokmênawa kakita ing benjing
kêlakona dadi pawong sanak
aja pati-pati dahwèn
lawan aja kumingsun
aja watak lêngus sumugih
aja amanah murka
aja mangun nêpsu
sokura lan panarima
ywa bêkiwit aja watak mêmetangi
yèn luput kawirangan

mulane wong aurip puniki
sêkathahe ywa ngadêlkên rosa
dèn kawruhana awake
nora beda sêdarum
sêkathahing umating nabi
kinarya lêlawanan
marang ingkang agung
kang sugih mêskin punika
kang agêdhe kêlawan ingkang acilik
kang bagus lan kang ala

wus pinêsthi takdiring Hyang Widi
ya mulane aja arêrasan
wong ngina panacad gêdhe
gêmpal dêrajatipun
lawan batal tapanirèki
lah padha estokêna
ing pitutur ingsun
yèn sira emut ing wêkas
yêktènana iku têtalining urip
têranging lampahira

lamun wêngi ya ta sira kaki
kacêgaha mangan nendranira
lamun ing raina mangke
cêgahên pangan iku
lamun sira tan cêgah kaki
ing turu panganira
dadi nora antuk
anggènira anênêdha
mring Hyang Suksma dadi lawas nora eling
wêkasan awèt tapa

lamun sira dinadèkkên sugih
mring Hyang Suksma ginanjar ing dunya
têrusêna tan tapane
mênawa durung usum
pan pinundhut ing dalêm pati
yèn sira dadi wirya
dèn narima iku
saking kodrat takdiring Hyang
aja pêgat pujinira ing Hyang Widi
sarta sira tapaa

uwong ingkang tan prihatin dhingin
iya ingkang gayuh-gayuh tuna
ing sandhang lawan pangane
lampahipun andarung
sakêlangkung amêsu ragi
sangêt asru nastapa
saya nora antuk
osiking tyas pan mangkana
wiyosipun angraosi kang wus mati
tan wruh ing takdirira

yêktènana ing pitutur mami
anggènira urip anèng dunya
sira raha sabêcike
aja sira katungkul
ing raina kêlawan wêngi
padha dipun prayitna
wong urip puniku
upamane awakira
manglong-manglong anèng jurang ingkang miring
yèn tiba dadi lara

nadyan sira uwus anglampahi
cêgah turu lawan panganira
yèn tan têrus ing batine
tapanira dèn têrus
lairira kêlawan batin
sabar lawan dêrana
tapa lawan ngèlmu
upamane wong lumampah
yèn apêtêng kudu gawa obor kaki
dadi tan nunjang-nunjung

kang minôngka oborira kaki
duga-duga kêlawan prayoga
iku dadi obor gêdhe
têgêse obor iku
sadurunge angati-ati
têgêse aprayoga
yèn uwis alungguh
sênajan sira ngucapa
aja tinggal dêdugi lawan prayogi
supaya manggih arja

yèn lumampah aja nacad margi
yèn alèrèn ja nacad panggonan
lan aja nacad lungguhe
aywa nêrak garumbul
grumbul iku gone bilai
iku sira latana
poma dèn katêmu
yèn wis nêmu tutur ika
lakonana yèn sira nêmu bilai
tutuhên sliranira

kaanane marga maring iki
karyanira lan karyèng wong kathah
wêruha beda-bedane
wong angèl gampang iku
upamane marga kang sungil
lan dirga drêjêg padhang
supit angèl iku
rakêta marang sêsanak
adoh pêdhak rakêtira dèn asami
rangkêpana prayitna

kaananing atinira iki
atining wong sanak pêkênira
kawruhana sasêmone
wong kêrêng sabar iku
upamane panasing api
lawan adhêming toya
bêntèr lawan mêndhung
ana bêcik ana ala
wong sêsanak aja pêgat ngati-ati
wêkasan aprayitna

kaanane lungguhira iki
pan jênênge wong tuwa kang bisa
amomonga ing anake
wong kang tan bisa iku
upamane ênênging ati
lan kang ladhok ingômba
ywa gerang ta iku
yèn wong baud angawula
kumawula aja sira lali-lali
wêdi lan prayitnaa

sêkathahe sanak-sanak mami
pirsakêna tutur sêsêmonan
dèn sami wikan karsane
aja suka gumuyu
graitanên sajroning ati
yèn dhangan suka wirya
ujarèki sêmu
têmên tutupên sêmbrana
upamane kadhung lawan aling-aling
aja lali prayitna

kaya ngapa raganingsun iki
lamun ora duwea panrima
pêpêsthène wis mangkene
ing ngêndi gon sun ngluru
kana-kene titahing Widi
mumbula ing akasa
nêrus langit pitu
môngsa bisa bêdhahêna
ing kuthane kang ana kodrat ajali
mundhak kasurang-surang

kunêng kangjêng sultan kang winarni
arsa pêpara mring Kalijaga
sarta mondhongi karsane
dhumatêng sang pilungguh
Kalijaga sang maha yêkti
samêkta saha bala
budhal sang aprabu
wêtara wong tigang lêksa
kang umiring sêdaya para dipati
busana warna-warna

anglir sêkar sêtaman kaèksi
sri bupati anitih dipôngga
pan sampun lêpas lampahe
ing marga tan winuwus
ing Carêbon pan sampun prapti
ing dhukuh Kalijaga
wus panggih sang wiku
sultan mangaras suku sang
mangusapi ing lêbu sri narapati
mangrêpa aturira

binoyongan mring Dêmak nêgari
tan lênggana wau sang pandhita
nalika pasugatane
printahing pra wadya gung
sami ngadhêp ambêng pribadi
para dipati samya
punggawa gung-agung
lurah pêkathik sêdaya
kang sinuwun angliwêt amung sakêndhil
kêndhil Siyêm arannya

bêkta solèt dhatêng sang ayogi
ngêdhuk liwêt ing ngarêpanira
pra dipati dhewe-dhewe
miwah sawadyanipun
datan têlas liwêt sakêndhil
tuwuk wong tigang lêksa
pan maksih kinêdhuk
parandene datan têlas
kramatira anênggih sang maha yêkti
langkung nikmating raga

sampun kering wau sang ayogi
praptèng Dêmak ingaturan papan
singa kang dèn karsakake
amilih Kadilangu
dhukuh ingkang awon pribadi
kang bêcik datan arsa
milih Kadilangu
ya ta ingkang kawarnaa
sri natendra apan nênêm putranèki
ingkang sêpuh wanodya

krama angsal Kyai Langgar singgih
putranira Kyai Agêng Sampang
panênggak jalu wastane
Pangeran Arya Bagus
nuntên arinira pawèstri
krama angsal Pangeran
Kalinyamat iku
ya ta ingkang kawarnaa
èstri malih aran Ratu Kambang singgih
warnanira yu endah

èstri malih pinanggihkên singgih
lawan Radèn Jaka Tingkir mangkya
tinanêm ing Pajang mangke
warujunira jalu
pinaraban dene sang aji
Dèn Mas Timur punika
warnanira bagus
kang rayi jalu jêng sultan
Pangran Seda ing Kali putra sawiji
aran Arya Pênangsang

wus tinanêm ing Jipang nêgari
aran Arya Pênangsang ing Jipang
ing Pajang kang winiraos
ing kidul kilèn Butuh
binabadan sawetan Pêngging
ingkang kinarya kutha
kathah kang tut pungkur
wus dadya nêgara arja
duk sêmana Jêng Sultan Dêmak ngêmasi
ing Pajang madêg nata

sinêngkalan adêging nêrpati
sarêng lawan sedane jêng sultan
tri lunga mônca bumine
putra Dêmak winuwus
wus tinanêm dipati mukmin
nami Sunan Prawata
putra kang waruju
wus binêkta marang Pajang
gya tinanêm anèng Madiun nêgari
ya ta kang cinarita

pusaka Dêmak wus dipun bêktani
marang Pajang tan ana suwala
sami ajrih digdayane
pinêsthi gênti pulung
suyud kabèh para dipati
dene Ki Mas Amônca
kya patih jêjuluk
Tumênggung Môncanêgara
ababêngkok salêksa nêm èwu mukti
Wuragil lan Ki Wila

pan kinarya bupati jro sami
pan Ki Wila aran Wilamarta
gangsal èwu pilênggahe
Ki Buyut Banyubiru
apan tulus pinundhi-pundhi
apan Buyut Majasta
tulus pinisêpuh
Ki Gêdhe Butuh sêmana
putranira dadi sêntananing aji
lawan jinunjung nama

Pangran Wanèngpati tuhu pêkik
sampun dadya nêgari ing Pajang
arja wingit kêratone
kutha kêkojor pêngkuh
arja bagus wingit rêspati
sakèthènge majupat
pasange manguntur
ginapura kutha gora
pinalatar amunggul panggungnya asri
kutha Pajang rakitnya

ya ta ingkang winurcita malih
putranira Kyai Agêng Sela
lan Ki Agêng Ênis mangke
Pênjawi wastanipun
asuwita ing Pajang sami
samya ingakên kadang
sarta tunggil guru
mring Jêng Sunan Kalijaga
pan Ki Ênis kinarya pradikan nênggih
marang Jêng Sultan Pajang

sinung dhukuh ing Laweyan nênggih
pan anama Ki Gêdhe Laweyan
sinêpuh-sêpuh wong akèh
kêkalih putranipun
sami jalu pupon satunggil
kadange naking-sanak
ingkang asêsunu
Ki Agêng Ngêrang pamannya
alit mila kinadang-kadang sayêkti
kêlawan putranira

ingkang nama Rahadèn Pênjawi
kakang adhi lan Ki Pêmanahan
Ki Agêng Sela putrane
antuk ngawulanipun
marang kangjêng sri narapati
dèn andêlakên prana
pinarcayèng kewuh
kinarya lurah tamtama
karo pisan asisihan Ki Pênjawi
lawan Ki Pêmanahan

karo samya kinanthi ngajurit
Ki Pênjawi lawan Pêmanahan
anglurahi tamtamane
angrèh wong kawan atus
pêpilihan wong olah wèsthi
ingandêlakên prana
mangkana winuwus
Ki Pêmanahan pêputra
pêmbajênge Dyan Mas Danang ingkang nami
pinundhut mring sang nata

pan kinarya jalaran sang aji
dene sang nata dèrèng pêputra
Mas Danang kinarsakake
putranira pêmbayun
Radèn Bagus idhêpirèki
supe ing yayah rena
nadyan rama ibu
anggêpira ambêndara
sawab dene putrane sri narapati
kogung rinaja-raja

sinung êmban sinongsongan kuning
sakêlangkung sang nata sihira
kadya putranira dhewe
wontên malih winuwus
Pangran Jipang ingkang winarni
nênggih Arya Pênangsang
agêng galihipun
lumuh seba marang Pajang
Sunan Kudus nênggih ingkang dèn guroni
ginubêl ing prakara

kêrêp anèng ing Kudus nêgari
arang anèng nêgari ing Jipang
saking susahe galihe
kêkuwu anèng Kudus
dènnya amrih madêg nêrpati
amêngku tanah Jawa
sangêt aturipun
nora sortah asebaa
marang ratu bèbète wong tani pêngging
tan sudi ngawulaa

wani angrok bôndawala pati
takêr marus têpung pupu jôngga
kêncêng otot liru kanthèt
angadu tosing balung
akantaran bau liru kris
Sunan Kudus ngandika
aja gege laku
Ki Jêbèng Pajang digdaya
dèn adhêmit solah muna lawan muni
aja juwarèh liyan

balik ana wong ngalapdho iki
ing pangawruh mungguh kaya sira
ki jèbêng apa ukume
Pangran Jipang umatur
ukumipun dipun pêjahi
balik sintên punika
dhawuh tuwan wau
Sunan Kudus angandika
iya rane kakangira Prawatèki
amaro pêtakonan

Pangran Jipang sigra awotsari
inggih gampil kêlamun mangkana
pun kakang Prawata mangke
Pangeran Jipang wau
kundur marang pakuwonnèki
nimbali kajinêman
kang nama pun Rangkud
hèh ta Rangkud lumakua
ya cidranên kakang Prawata dèn mati
pun Rangkud amit nêmbah

binêktanan dhuwung marang gusti
Pangran Arya Pênangsang ing Jipang
Ki Rangkud prapta lampahe
ing dhukuh Prawatèku
Jêng Susunan Prawata lagi
lênggah sêsèndhèn garwa
Ki Rangkud duk rawuh
Sunan Prawata ngandika
apa karya Rangkud sira praptèng ngriki
Ki Rangkud aturira

amba kinèn arinta sang pêkik
kinêrsakkên anyidra paduka
Sunan Prawata sabdane
lah payo age Rangkud
nanging aja ngèmbèt-èmbèti
marang garwa manira
Ki Rangkud anuwun
sigra jaja linarihan
kawatgata anrus ing garwanirèki
anjrit asru karuna

Sunan Prawata angandika aris
hèh ta Rangkud ya pagene cidra
garwa manira kaèmbèt
sigra sinawat dhuwung
Kyai Bêthok ingkang kinardi
Rangkud kêna tungkaknya
kêmbang kacangipun
Ki Rangkud niba palastra
niba Bêthok gowèng kêmbang kacang kêdhik
Sunan Prawata seda

apan sarêng kêlawan kang rayi
nanging tilar kang putra têtiga
ingkang kalih priya mangke
èstri warujunipun
ingkang rayi ika miyarsi
Ratu Mas Kalinyamat
marang Prawata wus
têtilare ingkang raka
putra alit binêkta marang kang bibi
Ratu Mas Kalinyamat

nêdha ukum mring Kudus nêgari
dene patine kadangnya tuwa
Sunan Prawata sedane
kalawan lakinipun
Sunan Kalinyamat tut wuri
wus prapta ngarsanira
Jêng Susunan Kudus
kèndêl datan angandika
ya ta ajrih Pangran Kalinyamat mulih
binegal anèng marga

mring utusan Pangran Jipang mantri
Sunan Kalinyamat kapêrjaya
sampun pralaya layone
sinarèkakên wau
ingkang rayi langkung prihatin
kêpatèn kadang tuwa
nuli lakinipun
tanbuh raosing wêrdaya
gla anglampus minta ukuming Hyang Widi
kapungkur dhahar nendra

Nimas Ratu Kalinyamat
tilar wismamêrtapa anèng wukir
tapa wuda sinjang rambut
nèng wukir Danaraja
apratignya nora tapih-tapih ingsun
yèn tan ana adiling Hyang
ukume sadulur mami

kapindhone lakiningwang
iya dene Si Jipang kang matèni
yèn ora kêlakon lampus
si bêthuh Arya Jipang
ênêngêna gêntia ingkang winuwus
Pangeran Arya Pênangsang
kajinêmane satunggil

kêlangkung prawiranira
agal alit tan ana dèn wêgahi
cinatur jinêman wau
dhasar wong tautatal
asring kinèn akarya randhaning satru
kêkês bupati bang wetan
dene wong papat sinêkti

Pangeran Jipang ngandika
mring wong papat kang sami dèn kasihi
kabèh sun jaluk gawemu
padha lakua dhustha
lah cidranên Sultan Pajang dipun lampus
yèn kêlakon gawenira
papat sun karya bupati

Si Setan Kobêr tamakna
amit nêmbah dhuwung dipun tampèni
winanti-wanti duta wus
mêsat sêkawan pisan
tan kawarna lampahe sêkawan rawuh
sêjawine kutha Pajang
amomor duk kala manjing

wus prapta sajroning pura
kawarnaa lêbune duta singgih
apan wanci têngah dalu
malumpat pagêr bata
panjingira anèng sajroning kêdhatun
maling sêkti papat pisan
wus prapta prasami dingkik

kang kêmit tan ana wikan
panjingira maling padha sinêkti
wus angrampit dalêm agung
pasareane Sultan
kang sawiji nèng jawi rumêksèng kewuh
kang tiga mring pêsarean
sêsirêpe langkung mandi

tinarima sikirira
istijrade dinuta marang gusti
salampahira lêstantun
miwah sêsirêpira
wus tumama kang kêmit sêdaya turu
tan ana èngêt drigama
anjêjêp katiga sami

marêngi sang nata nendra
nanging dèrèng kêpati dènnya guling
dadya amor api turu
wau ta ponang duta
momor cèthi anganti kêpatinipun
ing sarene sri narendra
nêngêna ingkang winarni

Pênjawi lan Pêmanahan
samya nganglang kuwatir ing jro puri
lêlurah kalih tyasipun
kêlangkung mêlang-mêlang
cipta ana ingkang mara sandu rawuh
ananjak karti sampeka
mangendrajala sinêkti

caraka pandung lampahnya
wus malumpat bata ing dalêm puri
Pêmanahan asru muwus
hèh adhi dèn prayitna
saya bangêt yayi marase tyas ingsun
kadya wus kalêbon dhustha
ngong duga sajroning puri

Ki Pênjawi saurira
inggih kakang kawula sami ugi
yayi dèn prayitnèng kewuh
pêsthi maling utama
pratandhane bênce têka klawan tuhu
payo dingkik pasarean
mêtu ngulon-ulonnèki

kêkalih pan sarêng mara
kawarnaa maling papat wus manjing
jêjêk siti kaping têlu
sultan kêpati nendra
sarêng jangkah sultan sare gya sinuduk
asangêt panggoconira
wong têtiga wanti-wanti

kêsangsang kêmul kewala
eca sare sang nata dèn suduki
lir lalêr mencok nèng kêmul
ya ta garwane sultan
wungu sare miyat sultan nyananipun
kang raka sampun palastra
tan wruh lamun eca guling

kagyat Kangjêng Sultan Pajang
wungu sare kêmul binuwang aglis
ngêbyuki maling katêlu
ambyuk katêlu pisan
datan ana darbe karkat wong katêlu
katiga luntak ludira
gêrêng-gêrêng ting karêmpis

maling kang siji nèng jaba
mirsa jêro gumêr pating karêmpis
tumindak arsa têtulung
tinubruk saking wuntat
wus kacêkêl ngaroncal tan bisa ucul
lajêng malêbêt kalihnya
atêtulung gawa maling

kangjêng sultan sampun lênggah
aningali Pêmanahan Pênjawi
andika wakane sokur
karone inggal prapta
takonana maling kang nyidra maring sun
Ki Pênjawi Pêmanahan
maling sigra dèn takoni

kang dhustha matur bêlaka
sami matur lampahipun tinuding
dinangu wismane pandung
kêlamun duta Jipang
Singaprana Jagasatru Jayèngkewuh
sawiji pun Kartajaya
ngungun sang nata nabda ris

ki raka padha wêtokna
sun apura kabèh iku si maling
iku darma wong ingutus
poma ja na kang wikan
apan sampun ginanjar wong papat iku
ing êmas nyêkati sowang
ja wêruh ing para mantri

wus sami binêkta mêdal
mari lumpuh tobat sarta ngabêkti
Setan Kobêr dhuwungipun
ingaturakên sigra
iya maring Pêmanahan wêdalipun
minôngka wadal waluya
bok pinindho anèng jawi

sapraptanira ing jaba
lajêng pamit maling sêkawan sami
ing marga datan cinatur
nagri Jipang wus prapta
matur tiwas sasolahira ingutus
Pangeran Jipang ngandika
iya luput saking mami

umatur duta sêkawan
nagri Pajang kêlangkung saking wêrit
sêdalu tan sagêd masuk
malah praptèng raina
tan katingal nêgari katingal laut
kêlangkung kewran ing manah
Pangeran Jipang lingnya ris

sun dhewe besuk tumandang
ênêngêna Jipang Pajang winarni
saya wuwuh arjanipun
murah sandhang lan pangan
wong têtanèn prasami eca nênandur
tan ana wong doracara
sri nata ingkang winarni

ya ta sampun lama-lama
kocapa sri narapati
Sultan Pajang wus pêputra
sêkawan kathahe singgih
sêdaya putranèki
alanjaran radèn bagus
wanodya kang têtiga
kang priya sawiji pêkik
pêmbajênge Ratu Mas Pêmbayun nama

anuli Ratu Mas Malad
nulya sumêndhine malih
jalu Pangeran Bênawa
wuragilipun pawèstri
Rêtna Sêkaring Puri
nanging maksih sami timur
radèn bagus diwasa
pan sampun jinunjung linggih
nama Radèn Ngabèi Saloring Pasar

ya ta ingkang kawarnaa
wus lami dènira mikir
Pangeran Jipang sêmana
sikêp kêpraboning jurit
mentar saking nêgari
saos dhatêng Sunan Kudus
karsanira yun mêksa
ngrabasèng Pajang nêgari
sakêlangkung lumuh dènnya kaparentah

prapta lajêng asiwaka
lajêng matur ing sang yogi
putra paduka ing Pajang
timbalana dipun aglis
amba arsa ngayoni
ing kasap kêlawan lêmbut
singa ingkang tiwasa
mila paduka timbali
sêngadia pagunêman ngèlmu rasa

asangêt atur kawula
Jêng Sunan Kudus nuruti
sigra mêsat kang dinuta
mundhi srate sang ayogi
datan kawarnèng margi
ing Pajang pan sampun rawuh
gya katur ing sang nata
lamun wontên duta prapti
saking Kudus sang nata lagya sineba

aglar kang mantri punggawa
satriya lan pra dipati
busanane warna-warna
kadya diwangkara mijil
lir pendah gunung gêni
ambêranang yèn dinulu
sagung para dipatya
sang nata munggèng sitinggil
atap andhèr asri ingkang upacara

dènnya pinarak sang nata
munggèng padmasana rukmi
arja babut lèmèkira
sinulam toya mas adi
kang munggèng ngarsa aji
banyak dhalang lan kêkacu
kidang mas ardawlika
banyak dhalang sawunggaling
pêdhang tamsir sênjata jêpun nèng ngarsa

wadya jro gêdhong kêparak
ingkang wontên ing sitinggil
Kya Patih Môncanêgara
miwah sagung pra dipati
satriya para mantri
jêjêl anèng alun-alun
kadya sêkar sêtaman
sinawang kêlangkung asri
Kyana Patih Môncanêgara ngandikan

minggah marang sitibêntar
ngaturakên duta prapti
saking ing Kudus nêgara
sêrat katur ing sang aji
sinuksma ing jro galih
surasane sêrat katur
jêngkar dènnya siwaka
angêdhaton sri bupati
praptèng pura pinarak lan para garwa

atap munggèng maderêtna
ninbali rêkyana patih
Ki Wuragil Wilamarta
Ki Pêmanahan Pênjawi
cèthi prapta ing jawi
gandhèk kang dinuta mêtu
kalima ingandikan
wus prapta ing dalêm puri
pan sêdaya alênggah byantarèng nata

muka lir konjêm pratala
ngandika sri narapati
hèh ta patih kaya ngapa
surate sang maha yêkti
manira dèn timbali
ingajak gunêman ngèlmu
anggalih ngèlmu rasa
sira ngundhangana dasih
ya ta kyana patih alon aturira

pukulun sri naranata
punika anyalawadi
mênggah wêtawis kawula
datan sakeca dewaji
ingkang srat ulun dugi
tunggilipun pandung dalu
botên kenging linamban
sênadyan tindak sang aji
sampun tungkul kêprabon sikêping yuda

sang nata kèndêl sêkala
ing driya ginalih-galih
wusana alon ngandika
paran rêmbugira sami
Pêmanahan wotsari
atur kawula pukulun
kados lamun mangkana
dhuh gusti sêrat kang prapti
botên sanès inggih saking Arya Jipang

sri narendra lon ngandika
lamun lumakua mami
samêkta kêpraboning prang
sayêktingowah-owahi
têmah ngagèt-agèti
dadi kanisthaning ratu
Pêmanahan tur sêmbah
lampah dadya kaping kalih
jêng paduka rumiyina lêlancaran

bêktaa uwos kewala
sampun mawi bêkta mênir
abdi dalêm jro sêdaya
pinêthil ingkang prayogi
sampun amawi mênir
mungna kuda kawan atus
katingal lêlancaran
ngandikan dhatêng sang yogi
kados botên lamun ngantos kagraitan

rêkyana patih nèng wuntat
nindhihana pra dipati
sawadyanya sowang-sowang
lan kagungan dalêm èsthi
sarênga lan ki patih
kêprabon lampahing ratu
marêngi aturira
lah kakang inggih prayogi
aja suwe payo padha sadhiyaa

wus mêdal rêkyana patya
nimbali para dipati
sang nata sampun busana
sakêpraboning ajurit
kang wadya wus miranti
ingkang sarêng kawan atus
têtindhihirèng lampah
Pêmanahan lan Pênjawi
ya ta Radèn Ngabèi Saloring Pasar

tan têbah lawan jêng sultan
Pêmanahan lan Pênjawi
sigra budhal sri narendra
duta ing Kudus kinanthi
sigra dènnya lumaris
wadya kuda kawan atus
ing marga tan winarna
prapta ing Kudus nêgari
duta kinèn malêbêt atur uninga

kèndêl ing paseban jaba
ing Pajang Sri Narapati
rakite wadya atata
sêdaya prayitnèng batin
Pêmanahan Pênjawi
kanan kering wêntis prabu
dene kang anèng ngarsa
ing kanan ragi kapering
Dyan Ngabèi Saloring Pasar tan têbah

angampil dhuwung carigan
tamtama atap nèng wuri
duta ing Kudus sêmana
dumrojog manjing ing puri
prapta ngarsa sang yogi
Sunan Kudus nuju lungguh
kêlawan Arya Jipang
duta matur awotsari
putra dalêm ing Pajang pan sampun prapta

kèndêl ing pasowan jaba
tan mawi bêkta wadya lit
saking gugup tinimbalan
upacara datan mawi
kêpraboning nêrpati
sêdaya tinilar pungkur
mèsêm Arya Pênangsang
atur sêmbah sigra mijil
praptèng jawi ningsêti paningsêtira

ciptanira ing wardaya
ing Pajang Sri Narapati
arsa ginoco ing mangkya
lawan dhuwunge pribadi
prapta paseban panggih
ya ta sêsalaman sampun
Arya Jipang turira
kakang mas sami bêsuki
wontên karsa prapta ing Kudus nêgara

yayi mas laku manira
tinimbalan ing sang yogi
milane pun kakang gêpah
tan nganti gawa wadya lit
kinarsan rêmbug ngèlmi
pramila manira gupuh
datan anggawa bala
miwah kêprabon nêrpati
ya ta mèsêm Ki Arya Jipang lingira

kang tuwan wangking punika
kakang mas dhuwung kang pundi
kawula arsa uninga
Sultan Pajang têka gampil
sinungkên kang sawiji
kang sawiji maksih kantun
tinampan mring ki arya
kang dhuwung lajêng tinarik
lah kakang mas punapa mandi punika

Ki Pênjawi Pêmanahan
sarwi nyikut dhuwungnèki
sarta mangsit dhatêng sultan
wêntise jinawil-jawil
kangjêng sultan gya narik
cêcothène Ki Carubuk
sarwi lon angandika
adhi tan kadi puniki
pun Carubuk ampuhe kagila-gila

Ngabèi Saloring Pasar
dhuwunge pinipit-pipit
netrane kumêdhèp tismak
Pêmanahan lan Pênjawi
sami prayitnèng wèsthi
dhuwunge tansah sinikut
miwah wadya tamtama
prasami prayitnèng wèsthi
ciptanira sêdaya sarêng pralaya

kari gêcose kewala
Sunan Kudus sigra prapti
lah ta iki kadar apa
wong agung padha bêlantik
age sarungna kalih
saru tiningalan iku
sinarungakên nulya
Pangran Jipang angling aris
mèh saêmèh gon ingsun agawe rôndha

Sultan Pajang angandika
dene ta kurang sathithik
sun awèh pakaning gagak
wau Radèn Angabèi
Loring Pasar miyarsi
ana aja salah dudu
wiwit dènnya graita
pan sarwi amandêng liring
kang pinandêng sasolahe Arya Jipang

rêngu ciptane mangkana
kagila-gila wong iki
kaya ta lêlanang jagat
arêp ngayoni kiyai
dhuh-adhuh tak tandangi
yèn dèn ajanana ingsun
Sunan Kudus ngandika
lah uwis padha dèn aris
aja ana micara kang ora-ora

balik payo pagunêman
ing ngèlmu rasa puniki
mumpung pêpak pra dipatya
anulya saosan mijil
ya ta dhaharan sami
nèng ngarsane sang awiku
ambênge sowang-sowang
sawusnya linorod sami
ya ta lajêng binage ing wadyanira

tan antara dangunira
luwaran makuwon sami
ya ta ingkang kawarnaa
praptane Rêkyana Patih
Môncanêgara singgih
lan mantri punggawa agung
sêntana sinang arya
nusul ing wuri gung prapti
tigang lêksa kang gêgaman kathahira

kêjawi para dipatya
môncanêgara pasisir
gumêrah tanpa wilangan
mangkana sri narapati
pakuwonira ngalih
bumi Bintara rinêngkuh
ing dhusun Pajimatan
lor wetan kutha gonnèki
ambêlabar pakuwone wadya Pajang

wongira Ki Pêmanahan
sêntana Sêsela prapti
apan sampun winangsitan
sadhiya gêgaman jurit
ya ta sri narapati
ing Pajang têtuwi gupuh
mring wukir Danaraja
Pêmanahan datan kari
ing pêrnahe mangun tapa ingkang raka

anèng wukir Danaraja
datan kawarna ing margi
prapta wukir Danaraja
kang raka dènnya manggihi
êlêt gubah sakêlir
apan maksih sinjang rambut
kang rayi aturira
kakang bok sinjanga aglis
Nimas Ratu Kalinyamat angandika

manira tan arsa sinjang
yèn durung ana nyanggupi
matèni Si Arya Jipang
praptaa kiyamat yayi
kang rayi matur aris
kawula ingkang sumanggup
kakang bok asinjanga
kawula ingkang nyanggupi
dipun inggal kundura mring Kalinyamat

Nimas RatuKalinyamat
ngandika marang kang rayi
sira kang akon maringwang
sayêkti manira tapih
nanging ta ujar mami
dèn kêlakon yayi tuhu
kang raka nulya sinjang
kang rayi sigra wotsari
Ki Pênjawi Pêmanahan awotsêkar

mojar Ratu Kalinyamat
yèn ingsun sira prih mulih
iya marang Kalinyamat
kakangira salah siji
yèn ora Si Pênjawi
Pêmanahan ingsun jaluk
ngatêrna marang ingwang
sang nata ngandika aris
lah ki raka kang tuwa sira dhèrèkna

sigra kundur Sri Narendra
Pêmanahan ingkang kari
angatêr mring Kalinyamat
lampahira sampun prapti
ya ta kang saking wukir
ing Kalinyamat wus rawuh
samya apagunêman
Pêmanahan kang tinari
dhatêng nimas ratu ingkang agung brôngta

lah yayi sira sun tari
amrih nuli kêlakona
ubayane yayi katong
bokmênawa dilêlawas
priye pênagih ingwang
kayaparan polah ingsun
pakewuh pênagih ingwang

Pêmanahan aturnya ris
mênawi parênging karsa
amrih inggal kêlakone
pêjahipun Arya Jipang
inggih gampil kewala
apan wontên saratipun
wantune rayi paduka

inggih ing dintên puniki
rayi dalêm aturana
paduka masang wong wadon
warnanipun ingkang pelak
kang ngungkuli wong kathah
angadhanga anèng pintu
sakêdhap nuntên ngicala

yèn sang nata aningali
dhatêng wanodya kang endah
watak arinta sang katong
sayêkti sami sêkala
mêdal saguhanira
sênadyan agêmpur gunung
angêsatêna samodra

sayêkti kêlakon nuli
tangkêpa sakêthi ngarsa
salêksa kanan keringe
pêsthi lamun sinaguhan
dhatêng rayi paduka
lajêng angawaki pupuh
amêngsah pun Arya Jipang

utawi punika nuding
mring mantri punggawanira
lumampah lan ganjarane
sang rêtna lêga tyasira
pan sarwi angandika
iya yayi duwe ingsun
wanodya kang luwih endah

abênêr rèhira yayi
sira yayi ingsun ganjar
li-ali mirah ta kiye
aran si mênjangan abang
mapan iki wasiyat
Pêmanahan nêmbah matur
nuwun sampun tinampanan

sira yayi ingsun tuding
yayi prabu aturana
mring Kalinyamat ing kene
lèngsèr prapta pêsanggrahan
tumamèng ngabyantara
umatur wawêlingipun
Nimas Ratu Kalinyamat

Sultan Pajang angling aris
lah iya kakang ing benjang
dhasar niyat ingsun dhewe
mring Kalinyamat laminya
tigang dina laminya
enjing mangkat sang aprabu
datan kawarna ing marga

ing Kalinyamat wus prapti
nimas ratu wus amasang
wanodya anèng korine
kinèn siyaga kang endah
ing kono adhakona
asinjanga garbong wungu
kêmbêne jingga rinenda

yèn sang nata praptèng kori
api-api kêpapaga
nuli mirea dèn age
sarwi anolèh-nolèha
wingkisên lathinira
aja lèrèn aja gupuh
lan kincangên imbanira

tan antara nulya prapti
gumêrah upacaranya
kang ponang wadya wus manggon
upacara tinêrajang
sultan kagèt tumingal
pinandêng sarwi lumaku
lakune datan rêkasa

apan ora pati têbih
nolèh-nolèh lampahira
sarwi angincang alise
mangkana sri naradipa
kasmaran ing wardaya
kang raka anulya mêthuk
wus sami lênggah atata

Sultan Pajang matur aris
kakang bok kula tumingal
wontên èstri ayu kaot
duk kawula praptèng lawang
punapa masih lêgan
dene endah warnanipun
kang raka aris ngandika

tilare rakanta swargi
iya iku pêpingitan
kala dhingin maksih rare
ing mêngko sêdhêng diwasa
durung kambon ing priya
kang rayi aris umatur
kakang bok kawula têdha

kang raka ngandika aris
yayi aja mungguh ika
nadyan babêrkatan kabèh
ing Kalinyamat Prawata
kabèh pan darbèkira
yayi mung pratignyaningsun
patine Si Arya Jipang

nuli kêlakona yayi
kang rayi mèsêm wotsêkar
kangbok sampun walangatos
wuwuha satus prawira
kang kadi Arya Jipang
yèn kawula sampun sanggup
sayêkti môngsa lêpata

ingkangraka angling aris
yayi Pêmanahan sira
iya kang dadi sêksine
sanggupe yayi narendra
ing Pajang mênèk cidra
ing besuk pratignyaningsun
Pêmanahan awotsêmbah

dhuh inggih sami ginalih
môngsa botên anggaliha
mênawi botên kasupèn
rayi dalêm sri narendra
sami gumujêng suka
sêlamine nimas ratu
sasedane ingkang raka

dèrèng gumujêng duk mangkin
kèngêtan wardayanira
dene bênêr pamêtike
ingkang rayi Pêmanahan
nora sisip sakêcap
dene mêtu sanggupipun
kang rayi duk mulat ing dyah

wus pinaringakên nuli
wanodya kêkalihira
dhatêng kang rayi sang katong
wus tinitihakên jolang
binêkta pêsanggrahan
sang nata anulya kundur
aglis prapta pêsanggrahan

sigra dènnya animbali
Ki Pênjawi Pêmanahan
lan ki patih katigane
sang nata aris ngandika
hèh patih ingsun arsa
angawaki ing prang pupuh
kêlawan Si Arya Jipang

paran kang kinarya wiwit
têmpuhing prang Bratayuda
iku jêr sukêr atine
matèni wong tanpa dosa
lawan niyate ala
iya marang jênêng ingsun
nora dosa pinrih ala

mung ewuhe ati mami
dene iku kinasihan
marang sang pandhita kaot
wotsêmbah rêkyana patya
kawula nuwun duka
yèn paduka aprang pupuh
kêlawan pun Arya Jipang

yèn maksiha ingkang dasih
sayêkti kêlangkung nistha
aprang tan sami timbange
satriya lawan narendra
kawula kang mêthukna
ingabêna takêr marus
atêpunga pupu jôngga

angrok bôndawala pati
ngabên pragolaning tulang
kêncêng otot liru kanthèt
kêlawan pun Arya Jipang
sang nata angandika
Pêmanahan kang tinantun
ki raka paran rêmbagnya

mungguh ature Ki Patih
Pêmanahan aturira
pukulun lêrês ature
nanging ta mênggah kawula
sênadyan ta kya patya
inggih dèrèng mangsanipun
yèn maksih para dipatya

pan inggih rêkyana patih
aprasasat sri narendra
patih kalipahing katong
apan inggih botên kirang
kang sami ngrèh jajahan
punika para tumênggung
kang sami asongsong bawat

ngandika sri narapati
yèn mangkono hèh ta patya
undhangêna sarupane
tumênggung lan pra dipatya
sapa ingkang sanggupa
agêdhe ganjaran ingsun
ing Pathi lawan Mêtaram

nanging patih dèn adhêmit
kumpula pakuwonira
kang para dipati kabèh
kyana patih nêmbah mentar
Pênjawi Pêmanahan
atur pamit sarêng mêtu
saking ngarsane sang nata

wus prapta pakuwon sami
angundhangi pra dipatya
sampun kumpul sêdayane
jêjêl prawira punggawa
dhinawuhakên sigra
timbanlane sang aprabu
angrabasèng Arya Jipang

tampi ganjaran ing Pathi
kêlawan desa Mêtaram
hèh ta kônca sêdayane
dèn pikira dèn prayoga
prakara kang punika
tandangana ing prang pupuh
patine Si Arya Jipang

saguna-gunane sami
linêmbut tuwin kinasap
iya saduwèk-duwèke
umatur para dipatya
pêjah gêsang katura
kawula pan botên sanggup
mêngsah lan pun Arya Jipang

ing warti digdaya sêkti
tur samêkta sugih bala
sumôngga karsa sang katong
kya patih kewran ing nala
lajêng sami bubaran
patih saos ing sang prabu
sêmana praptèng byantara

ulun matur sri bupati
abdi dalêm sêdayanya
ngaturkên pêjah gêsange
para dipati sêdaya
samya tur palênggahan
tan wontên ingkang sumanggup
mring yudane Arya Jipang

sami kêkês miris ajrih
tan wontên adarbe manah
sang nata kewran driyane
wus mêdal rêkyana patya
ya ta ingkang kocapa
lêlurah kalih gya mêtu
Ki Pênjawi Pêmanahan

pan sarêng tata alinggih
kêlawan ing ipenira
Kyai Juru pêparabe
Pêmanahan ipenira
Kyai Juru punika
ipe naking-sanak iku
putrane Ki Agêng Saba

Pêmanahan duk ing nguni
akrama anaking uwa
mila Ki Juru ipene
putrane Ki Agêng Saba
nênggih Nyi Agêng Saba
sêdhèrèke ingkang sêpuh
marang Ki Agêng Laweyan

Ki Pêmanahan Pênjawi
lan Ki Juru awêwarta
sayêmbarane sang katong
sapa ingkang bangkat karya
patine Arya Jipang
nêgara ganjaranipun
ing Pathi lawan Mêtaram

sagunge para dipati
sami atur pêjah gêsang
milane kewran sang rajèng
kados kakang sri narendra
tan wande ngawakana
milane aywa katungkul
mênawi ta wontên karsa

botên wande ngong wêtawis
sang nata ngawaki yuda
dene wus kathah sanggupe
mring kang raka Kalinyamat
malah sêksine kula
Ki Juru dupi angrungu
prakara kadya mangkana

Ki Juru lingira aris
mungguh wong kang kaya sira
mangkono karsa sang katong
kaya priye budinira
kinadang mring sang nata
tur ingandêlakên kewuh
yèn kongsia sri narendra

angawaki ing ajurit
amungsuh Si Arya Jipang
sun rasa têka sêpele
nora nyatur pra dipatya
mungguh kang kaya sira
tiwas gêgadhanganipun
padha ingandêlkên prana

yèn sang prabu angawaki
sira kang dèn adu yuda
angur ta pêranga dhewe
yèn mênang tômpa ganjaran
ing Pathi lan Mêtaram
Ki Pêmanahan gumuyu
ki raka kados manira

cumênthaka anyanggupi
ing bobote Arya Jipang
pra dipati sêdayane
kang sami bêngkok nêgara
ajrih mring Arya Jipang
ingkang kadya awak ingsun
kadar pira wong Sêsela

cawêta lan jabang bayi
nora liwat mung wong dhomas
Ki Arya Jipang bobote
prawira asugih bala
dhasar adarbe karsa
gangsingane pitung atus
dinulang mangap sêdaya

sasêliranira mantri
sandi prana ing ayuda
tigang atus wong ginênthèng
apa margane kalaha
amungsuh wong Sêsela
wong dhomas tur kuru-kuru
Ki Juru gumuyu latah

kêlamun mangkono yayi
para punggawa sêdaya
durung katêmu nalare
wong wêdi lawan ki arya
wong ajrih ing pawarta
durung nêmu tingkahipun
iku wong datanpa nalar

aprakara wong ajurit
nora kêna pinarosa
pêsthi kêlawan nalare
lamun uwong mangun yuda
bênêr pratikêlira
pae duk jaman karuhun
aprang ngadu kasêntikan

Ki Arya Pênangsang yayi
gampang yèn tinikêl nalar
ika wong doyan kuwanèn
nora kêna mambu tantang
iya lamun tinantang
pêsthine tan tolih batur
watake Si Arya Jipang

yèn wis têmu padha siji
apa ingkang kinajrihan
sira karubutên roro
lah iya kaya punapa
wong siji tan rubuha
dudu Menak Jayèngsatru
pan iku Si Arya Jipang

Ki Pêmanahan Pênjawi
duk miyarsa wuwusira
kalihe tyasira bolong
angadêg suraning nala
pan asru wuwusira
yèn mêkatên nalaripun
suwawi yuda kênaka

