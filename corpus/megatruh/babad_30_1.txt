wus mangidul lampahe Susunan Kudus
sabat pêpitu tan kari
lêpasing nginggil sadhawuh
anglangkungi lèpèn alit
sabat siji matur alon

luwung kèndêl sakêdhap kularsa nginum
sang wiku mudha nglingnya ris
hèh ta sabarna sirèku
tan antara nulya prapti
ana kali buthak katon

ya ta kèndêl ngandika Susunan Kudus
nyêmpal Pepe sarwi linggih
samya ngombe sabat pitu
ngandika sang mahayêkti
iku kali Pepe ayom

nulya kèndêl wontên sangandhaping pucung
katingal dhukuhing Pêngging
bêbancaran sri kadulu
anggênggêng kêkayon asri
tuhu tilasing kadhaton

arsa takèn mila kèndêl ngandhap pucung
linuding maruta ngidit
samyayêm dènira lungguh
sabat munggèng kanan kering
rinubung ing rare angon

arsa takèn rare samya rubung-rubung
angadêg samya nakèni
apa sira gendhong iku
agumriwis rare alit
dadya tan antuk têtakon

pijêr dening rare atêtakon iku
apa ika apa iki
badhe binadhe puniku
samya rewange pribadi
sun badhene iku gembol

kang sawênèh sumatur ambadhe dudu
ana badhe layah iki
kang sawênèh badhe kêmpul
nulyana ingkang nauri
yagene kêmpul ginendhong

kaya kêkêp kêtara kucune mêncu
ting calêmong bocah cilik
satunggil ana sumaur
sun badhene iku tai
anyêntak sabat kang gendhong

bocah iki ting calêbung padha bêsur
bok dêlêng uwong sathithik
ingaruhan nora mundur
malah samya garayangi
kang agendhong mengkot-mengkot

ya ta mèsêm ngandika Susunan Kudus
sakarêpe bocah cilik
aja na angaruh-aruh
sabat siji anauri
jêr rarene samya bancol

tinakonan têka tan pijêr sumaur
têka pijêr anakoni
naracak saya dalurung
karang kabancolan iki
nulya na wong tuwa takon

sarwi mikul pasangan nyangkêlit pêtcut
cawêtanira mathithing
jêbobog ikête sabuk
upête mêrang cinangking
rinangkêp lawan sarotong

saking kilèn ningali rare arubung
samya ngrubung wong alinggih
jêlèh-jêlèh cêluk-cêluk
bocahe padha pênyakit
jamak padhaa andhodhok

ana uwong alinggih padha ting jlanggrung
apa sira dêlêng iki
kaya sêranduning mungsuh
wong linggih tan dèn keringi
tak gêbug sabilan mêngko

padha mire kathah samya lare guyu
susunan mèsêm lingnya ris
paman samya ngaruh-aruh
wus jamake rare cilik
jêr kêkasihing Hyang Manon

nulya linggih asèlèh pasanganipun
upête mêrang sinandhing
ngukabi kandhutanipun
têmbako anèng salêpi
pak gondhong nyogok sarotong

lah ta dawêg ki besan paduka udut
Susunan Kudus lingnya ris
tarima wong sanak ingsun
rika ududa pribadi
aywa sira walangatos

lah ta sanak manira takon satuhu
gih langgare kang kaèksi
punapa gih dalêmipun
Kiyai Agêng ing Pêngging
kang tinakèn matur alon

apan inggih padalêmane puniku
Gusti Ki Agêng ing Pêngging
pan sampun sadasa dalu
jêng gusti sangêt prihatin
ing siyang dalu nèng kobong

sadhatênge ing Tingkir dènnya angungun
kang raka Ki Agêng Tingkir
kadange tunggil saguru
punika mangke ngêmasi
duk kala Jumungah Êpon

ngantos mangke inggih dèrèng mêtu-mêtu
ki agêng maksih prihatin
kawula wau katêmu
badhe sabat pakne kadim
makatên dènnya cariyos

alon dènnya ngandika Susunan Dudus
hèh bangêt tarima mami
ing patuturira iku
ngêndi rane desa iki
kang tinanya matur alon

inggih dhusun ing Kênayan wastanipun
susunan lingira aris
sira lihên Ngaru-aru
ingsun ingkang anyalini
gih pênêd saure kang wong

nulya lajêng lampahe Susunan Kudus
prapta ngandhaping kuwèni
sajawining banon agung
salèring dalêm puniki
kuwèni wetan sakêbon

pinggir pagêr lèr waringin aub-aub
ênggoning wong nini-nini
susunan kèndêl ing ngriku
sabat samya nganan ngeri
samya dèn wangsit ingkang wong

lamun ana wong gumêdêr wêkas ingsun
bêndhe tabuhên dèn aglis
ya ingsun arsa lumêbu
nora gawa batur siji
nini ingsun titip kang wong

ingsun iki nini pan arsa lumêbu
panggih lan Ki Agêng Pêngging
wong nini-nini lon matur
kiyai saking ing Tingkir
dika mêdal saking kulon

lumastantun amindha wong anjêjaluk
dumrojog ing dalêm prapti
dhodhok sangandhaping batur
para nyaine udani
sawiji mara têtakon

lah ing ngêndi omah pêkênira bagus
sumaur kang dèn takoni
manira ihi ing Kudus
matura marang kiyai
pan arsa panggih wak ingong

ni bok cèthi nauri ing wuwusipun
kiyai lagya prihatin
tan manggihi mring têtamu
Sunan Kudus angling aris
têka matura dèn alon

lamun ingsun carakanira Hyang Agung
ingsun wong têka ing langit
bok cèthi sigra lumêbu
umatur saha wotsari
saking jawining kêkobong

inggih gusti ing jawi wontên têtamu
ngakên dutaning Hyang Widhi
nênggih saking mega biru
Ki Gêdhe lingira aris
undangên ing ngarsaning ngong

cèthi mêdal angawe sigra tumanduk
praptane jro dalêm aglis
anguluki salamipun
Kyai Agêng nglingkap samir
ing ngriki samya nèng kobong

wus ajawab tangan prasamya alungguh
kyai gêng ngandikèng rabi
Rubiyah saosa gupuh
dèn samêkta kang prayogi
kang rayi sigra mring pawon

Sunan Kudus andhawuhakên pamuwus
hèh ta Ki Agêng ing Pêngging
timbalane sang aprabu
apa kang sira karêpi
ana ing jaba lan ing jro

ana ngisor kalawan ana ing luhur
Kyai Agêng lingira ris
jaba jêro ngisor dhuwur
kabèh iku ngong karsani
tan bisa amilih ênggon



Dhandhangmunya
yèn miliha ing jêro pan sirik
yèn miliha jaba luwih sasar
sêmang-sêmang pangidhêpe
yèn miliha ing luhur
pan kumandhang dèn aku yêkti
yèn miliha ing ngandhap
iya iku bingung
sasare pitung bêdahab
jaba jêro ngisor dhuwur duwèk mami
orane duwèk ingwang


Sunan Kudus pamuwuse bêngis
sira iki iya kêkandhangan
apa mantêpa tekade
Kyai Gêng lon amuwus
pindho gawe sira ki bayi
yèn wus kinêcapêna
pasthi yèn dèn ulu
dèn lêpèha siya-siya
yèn was-uwas iku panggawening eblis
anyimpang idhêpira


Sunan Kudus angandika malih
apa bisa mati jroning gêsang
urip sajroning patine
pan ingsun arsa wêruh
Kyai Agêng alon nauri
Insa Allah yèn aja
ana sira iku
nora

nêdya pangimanan
sira iku andalih wong apa mami
pan ingsun tan suminggah


lamun sira andaliha santri
iya santri yêktine wak ingwang
têrkanên rêraton mangke
nyata wijiling ratu
yèn nêrkaa Allah sirèki
lah iya nyata Allah
sakarsanirèku
kawula nyata kawula
Sunan Kudus angandika sun yêktèni
arsa wruh patinira


anauri Kyai Agêng Pêngging
yèn mêngkono karsaning narendra
sira akarsa lêpate
ya ngêndi ana iku
umat bisa mati pribadi
nanging panjaluk ingwang
ing sapungkur ingsun
aywa ngèmbèti ing kathah
ngamungêna ingsun dhewe kang nglakoni
Sunan Kudus lingira


aywa sira nganggo walangati
dyan Ki Agêng alon wuwusira
payo sêkingira kuwe
bêlèkna sikut ingsun
gya binêlèk Ki Agêng Pêngging
amêpêt napasira
apan ta wus lampus
Sunan Kudus nulya gêtak
uluk salam Ki Agêng maksih nauri
ya ngaekum salam


Sunan Kudus sigra mijil jawi
wus pêpanggih lan sabat sadaya
wuwusên wau garwane
nyi agêng tan angrungu
manjing dalêm wus asêsaji
tan ana tamunira
tilase wus dangu
sigra dènnya miyak gubah
tiningalan kang raka sampun ngêmasi
anjrit asru karuna


cèthinira sadaya anangis
pan kapyarsa saking kering kanan
nak putu lanang wadone
apan samya lumayu
sampun gumyak lamun ngêmasi
Ki Agêng kênèng cidra
ing jawi gumuruh
kulawôngsa

 sami prapta
sawontêne gêgaman samya nututi
samya nangis sadaya


sabat jêro bapakane Kadim
nulya aglis manjing dalêm pura
Sèh Kadim gya mundhut bêndhe
Kiyai Udanarum
bêndhe iku kalane dhingin
Prabu Andayaningrat
ing nalika iku
anglurug nagari liyan
lamun bêndhe tinabuh anulya grimis
pasthi lanang kang yuda


Kyai Udanarum wus tinitir
abusêkan ing Pêngging wurahan
alok awor lan tangise
wêtara kalih atus
ingkang sampun nututi dhingin
kang kari gurawalan
liwêran asêlur
Susunan Kudus miyarsa
kèndêl anèng sangandhaping pucung nguni
ngaruh-aruh kênyanan


Kyai Macan tinabuh ngêbêki
swaranira lir sima angombang
wong Pêngging awas tingale
wadyane Sunan Kudus
pan atembak ana sakêthi
anggabag warna-warna
lir jaladri têdhuh
ngalèr ngilèn lampahira
kulawôngsa nênggêl pan maksih nututi
dèrèng wontên mirisa


hèh wong cidra rampasên sun iki
aywa tanggung tumpêsên sadaya
ilokna gustèngsun age
ilokna sanak ingsun
belakêna wong tuwa mami
tinon samya kotbuta
Jêng Susunan Kudus
nolèh ngidul angandika
hèh wong Pêngging ingsun iki tan ngèmbèti
marang kang kaya sira


kulawôngsa prasamya sru angling
hèh wong cidra sakêthi wuwuha
payo tamèng jaja kene
angadu tosing balung
angrok bônda awalapati
atêmpuh pupu jaja
akantaran 

 bau
payo atakêr ludira
ngadu kêncênging otot wulêding kulit
dèn pasthi aywa cidra


Sunan Kudus mèsêm nolih-nolih
sarwi ngawe asru wuwusira
hèh padha muliha kabèh
aywa na salah dudu
pan wong cilik datan udani
dosane gustinira
aprana ing ratu
kang têkên kinipat ngetan
pangrasane mungsuhe wong Pêngging iki
mangetan lampahira


ambêbujung prasami nututi
gêgaman lêksan prasamya ngetan
tan kêna tinangguh lêre
kasaput dening dalu
maring mungsuh anganan ngering
pijêr ajêjelungan
tan ngalor tan ngidul
ngetan ora ngulon ora
Sunan Kudus ing kali Pepe wus prapti
lor kali tata lênggah


anyirati têgal kidul kali
angandika marang sabatira
wong ing Pêngging mêsakake
têpa-têpa wak ingsun
duwe sanak lan duwe gusti
dimène samya prapta
ing sadayanipun
lamun karingête mêdal
lan maninge yèn angancik kidul kali
pasthi nêpsune ilang


dèn nawèkkên têtêkênirèki
ngidul ngetan kang bingung wêruha
sigra anut sasolahe
samya surak gumuruh
pitungakus watawisnèki
prasami rêbut ngarsa
kidul kali rawuh
mungsuhe ika katingal
pangrasane lor kali katon sakêthi
abra lir wukir kêmbar


wadya Pêngging ngancik kidul kali
manahira sakala darana
wus ilang nêpsune kabèh
marmane ana dhusun
ing darana jemblungan nguni
miwah kabèh punika
pan Susunan 

 Kudus
ingkang pêparing wasiyat
wadya Pêngging sadaya wus samya mulih
amênêdi kunarpa


Sunan Kudus pan lajêng tumuli
kunêng kyai agêng cinarita
layone sampun sinare
lor wetan dalêmipun
ingkang garwa langkung prihatin
tilar putra satunggal
wayahe cumucut
sasampuning pitung dina
ingkang garwa ki agêng nusul ngêmasi
tinunggilkên kang raka


Mas Karèbèt pan ginanti-ganti
ingkang gadhuh sadaya santana
pinrih eca ing manahe
ya ta Susunan Kudus
kang winarna ing Dêmak prapti
katur sasolahira
pratingkah ingutus
suka Sang Natèng Bintara
tata tita sawuse alami-lami
Susunan ing Bintara


apêputra nênêm kathahnèki
èstri satunggal kang jalu gangsal
Pangeran ing Sabrang Êlèr
punika ingkang sêpuh
krama antuk ing Pranaragi
Bathara Katong ika
ingkang ngambil mantu
panênggak Dèn Mas Trênggana
ingkang rayi Pangeran Seda ing Kali
lan Pangran Kandhuruwan


Radèn Pamêkas kang rayi èstri
wus akrama lan Carêbon ika
panêmbahan bisikane
Sinuhun Bintarèku
cinarita pan sampun lalis
ingkang gumantya nata
putra ingkang sêpuh
Pangeran Sabrang Lèr ika
tan alami gumantya nulya ngêmasi
sinare tunggil rama


Radèn Trênggana jumênêng aji
ingestrenan pra wali sadaya
Sultan Dêmak bisikane
pangulu Sunan Kudus
pêpatihe pan milwa salin
Patih Mangkurat pêjah
anake jêjuluk
Kyana Patih Wanasalam
kunêng Dêmak ing

Pêngging winuwus malih
Mas Karèbèt punika


wanci umur ing sadasa warsi
langkung pêkik ing suwarnanira
wingit asêdhêng dêdêge
bagus sarira lurus
jaja wijang turut aramping
cahya lir ôndakara
mangsane katêlu
emane wagu ing solah
Mas Karèbèt karêm marang wong angringgit
asring ngèngèr dhêdhalang


sêntanane pan angrêksa sami
Mas Karèbèt pinrih ecanira
kinèndêlkên sapolahe
wayah wus bisa macul
kang winuwus Nyai Gêng Tingkir
marang Pêngging sêmana
sêdyane puniku
mring putrane arinira
dènira wus rama ibu angêmasi
Nyai ing Pêngging prapta


Mas Karèbèt anulya pinanggih
tinangisan marang ingkang uwa
sanak-sanak sadayane
samya anglut amuwun
kathah-kathah karasèng galih
Nyai Gêng Tingkir mojar
adhuh sanak ingsun
sun jaluk sukane padha
anakira iya sun gawa mring Tingkir
sadaya tur sumôngga


wus binêkta Ki Jaka mring Tingkir
praptèng Tingkir pan dinama-dama
dèn ugung paripolahe
Nyai Gêng Tingkir iku
pan keringan ing kanan kering
tilase ingkang raka
pan sinuhun-suhun
pinundhi-pundhi macapat
Mas Karèbèt angalih Ki Jaka Tingkir
wontên ing Ardi Purwa


nanging akarêm saba ing sêpi
jurang-jurang pèrèng pagunungan
yèn dalu nginêp pêpèrèng
arêmên turu gubug
têgal-têgal ingkang asêpi
pan amrih kadigdayan
wêkasing tumuwuh
kagunan myang kaprawiran
amrih dibya ing wijaya-wijayanti
anèh

lan rare kathah


ingkang ibu langkung ing prihatin
lama-lama putrane diwasa
agung sabawana bae
asipêng siyang dalu
malah kongsi ing pitung ratri
kang ibu langkung susah
sêmana duk rawuh
ingkang putra tinangisan
sira kulup apa ta sêdyanirèki
anggung sipêng ing wana


aywa sipêng anèng wana malih
iku dadya mêlanging tyas ingwang
tan ana sun dulu anggèr
balik ta sira kulup
apa ingkang sira karsani
gusti amêmundhuta
ing sapantêsipun
wong dama mêskin sarwa na
tilarane iku wakira duk swargi
aywanggung turu wana


lamun sira rêmên dhedhe gusti
nora rêmên sira saba wisma
sinau nambut karyane
iya milua macul
marang baturira ta gusti
wong roro tunggu gaga
iya anênungkul
lan ana sun arsa-arsa
ingkang putra sigra dènnya mundhut wangkil
anusul mring pagagan


pagagane sawetaning kali
nusul marang rencange bunira
kêkalih juru sawahe
sadina nora mantuk
santri kalih mantuk abukti
wanci sawuse ngasar
ririse atêdhuh
Jêng Sinuhun Kalijaga
saking kidul lêlampah ambêkta êcis
saking ing Pamancingan


nguwuh-uwuh saking jaban gagi
lah ta kulup sira marènana
Ki Jaka anolèh age
pan sira bakal ratu
kang amêngku ing tanah Jawi
ngur sira suwitaa
marang Dêmak kulup
ing kono dadya jalaran
sigra wau alajêng Sinuhun Kali
angalèr sampun lêpas


pan Ki Jaka wau

 aningali
dupi sampun lêt kali gya musna
Ki Jaka anulya mulèh
matur mring ibunipun
ibu wontên wong langkung gagi
sarwi nguwuh mring kula
hèh muliha kulup
aywa karêm nèng pagagan
suwitaa marang ing Dêmak nagari
pan sira bakal nata


ingkang ibu alon têtanya ris
iya kulup dêdêgi kayapa
ingkang nguwuh-uwuh kuwe
kang putra lon umatur
ragi inggil dêdêgerèki
wulung rasukanira
kulukipun wulung
kang ibu alon ngandika
yèn mêngkono iku Jêng Susunan Kali
nyawa sira turuta


olih sabdaning pandhita yêkti
sira kulup kinèn suwitaa
iya marang Dêmak age
ana pamanirèku
asuwita Prabu Ngawanti
lêlurah suranata
arane Ki Ganjur
yaiku sundhulan ingwang
jêjuluke kang putra pan dèn tuturi
sawêngi kongsi têlas


duk lagyarsa umangkat sang pêkik
pan kapalang ingkang ibu gêrah
dadya kèndêl ing karsane
nulya nyai gêng lampus
Kyai Jaka langkung prihatin
sedane ibunira
siniraman gupuh
sinare tunggil kang raka
ya ta wau Ki Jaka Tingkir gung kingkin
tansah angron ing kamal



Sinom
dene tan tutug sêdyanya
kasêlak kang ibu lalis
gènnya ingêmong ibunya
tinilar ing yayah bibi
Ki Jaka langkung kingkin
sasedanira kang ibu
dene dèrèng akrama
mila sangêt agring kingkin
dadya sira Ki Jaka amatiraga



tansah dènnya sabèng wana
manjing ing guwa kang sêpi
mangkana osiking driya
Ki Jaka ngartikèng galih
yèn mêngkene wak mami
tanpa wêkasing tumuwuh
yèn tan ana sinêdya
lêhêng kesah awak mami
ing saparan anut panujuning karsa


sigra lajê kesahira
sumêdya minggah ing wukir
angulati jalma tapa
apan arsa taki-taki
amrih ing ngèlmu jati
sêmana pan lajêng antuk
jatining puruhita
tuwin kasêktèning jurit
pan wus kathah antuke sangking pratapan


ri sampuning dhatêng arga
wau Ki Jaka ing Tingkir
nulya mudhun saking arga
ngalèr ngetan lampahnèki
lêpas dènnya lumaris
ardi Prawata jinujug
wus manggih padhukuhan
akèndêl sipêng ing wêngi
rêm-rêm ayam ana swara kapiyarsa


lah sira anglampahana
dhalang ringgit bèbèr kaki
iku ta margane sira
wêtune sandhang lan bukti
lan sira wruh ing krami
lah iku pituduh ingsun
kagyat dènnya anendra
Ki Jaka anulya tangi
tan antara kesahe saking pratapan


lajêng angalèr lampahnya
ing Kudus sinêdyèng kapti
sapraptaning Kudus ika
nulya angupaya ringgit
bèbèr pan sampun olih
Ki Jaka nulya lêstantun
anglampahi dhêdhalang
Ki Karèbèt wastanèki
wus mangkana kesah sangking Kudus sigra


angidul ing lampahira
datan kawarna ing margi
wus prapta kiduling arga
ing Tarub jinujug nguni
apan sampun alami
dumunung anèng ing Tarub
Ki Jaka wus kaloka
Ki Karèbèt namanèki


kathah rêmên dènnya ngringgit bèbèr ika


malah dadya pakaulan
Ki Dhalang Karèbèt nênggih
pilih wong yèn tan rêmêna
Ki Karèbèt dènnya ngringgit
dhasar anom apêkik
awasis pangringgitipun
akathah wong kasmaran
jalu èstri samya asih
pangringgite ki dhalang langkung apelag


sadaya samya sih marma
sakathahe kang ningali
marang Ki Karèbèt ika
sêmune kawêlasasih
sadaya sami asih
marang ki dhalang kalangkung
kawarnaa ing Sela
lamine tan kadi mangkin
wontên dhalang praptane karya asmara



Asmaradana
mangkana ingkang winarni
Kyai Agêng ing Sêsela
anênggih ta salamine
prajane kanggonan dhalang
datan kadi punika
sakalangkung asihipun
mring ki dhalang bèbèr ika


marmane kalangkung asih
Kyai Agêng ing Sêsela
dhumatêng ki dhalang bèbèr
Ki Karèbèt ingkang wasta
dening langkung noraga
sasolahe amlasayun
apêkik maksih taruna


mangkana sampun alami
Ki Karèbèt nèng Sêsela
sangêt ngasorkên badane
marmane ingakên wayah
marang Ki Agêng Sela
dene jatmika aruruh
kadya tilasing ngawirya


lawan pangringgitirèki
punika kang rinêmênan
marang Ki Agêng Selane
ki dhalang bèbèr nèng Sela
tansah sinuba-suba
ing siyang kalawan dalu
mênuhi bojakramanya


miwah sagunging wong cilik
ing Sela asih sadaya
marang Ki Dhalang Karèbèt
nanging ki dhalang sêmana
tansah

dènnya riyalat
tanpa nendra lamun dalu
yèn siyang datanpa dhahar


nuju malêm Gara Kasih
ing dalu pan arsa nendra
sêmana dhatêng wangsite
asupêna dhahar wulan
wulan satunggal têlas
krêpês-krêpês raosipun
kadya kênthosing kalapa


kagyat nulya dènnya tangi
Ki Karèbèt gènnya nendra
sawungunira ge-age
arsa wau tur uninga
marang Ki Agêng Sela
gya prapta ing ngarsanipun
ngaturkên supênanira


anêmbah konjêm ing siti
ing ngarsa Ki Agêng Sela
Ki Karèbèt matur alon
kawula atur uninga
inggih badan kawula
asupêna wau dalu
katingal anêdha wulan


pan têlas wulan satunggil
gih kula têdha piyambak
langkung eca ing raose
makatên raosing wulan
kadospundi punika
inggih ing wahananipun
kadospundi jarwanira


Ki Gêdhe Sêsela angling
iya bêcik iku uga
lah aja sira wiraos
iku impèning narendra
têmah gawe cilaka
Ki Gêdhe micarèng kalbu
wau Ki Gêdhe ing Sela


yèn sun rasa-rasèng ati
gaibe Hyang Mahamulya
ya ta tan kêna ginawe
lan malih jênênging jalma
datan kêna dèn ina
ingsun iki pan kalangkung
anênêdha ing Hyang Suksma


prandene tan sinung mami
kudu tumitah ing liyan
baya ta uwis karsane
nanging kayapriye uga
yèn tan tinututana
sapakantuk kawulèku
ina yèn tan istiyara


mangkana wau winarni
Kyai

 Agêng ing Sêsela
wus asaos dhaharane
Ki Karèbèt ingancaran
sarêng sami adhahar
wus sami adhahar tuwuk
pan Ki Gêdhe ing Sêsela


sawuse samya abukti
Ki Karèbèt tan antara
saksana aluntak age
ngarsane Ki Agêng Sela
sigra utah-utahan
lajêng kinokop tan gigu
wau Ki Gêdhe ing Sela


mapan awis kang nglampahi
kadya Ki Agêng ing Sela
atêgêg ngokopi age
baya Ki Agêng ing Sela
wus takdiring Hyang Suksma
ing satêdhak-têdhakipun
anurunakên nugraha


wusing mangkana winarni
Kyai Agêng apitêdah
dhumatêng Kyai Karèbèt
mangkana pitêdahira
kaki Karèbèt sira
yèn sira arsa katêmu
iya ing supênanira


lah sira maria ngringgit
iya ngawulaa sira
mring Sultan Dêmak dèn age
iku gonmu nyatakêna
lah putu impènira
yaiku pituduh ingsun
têka sira lakonana


kalangkung padhang ing galih
kaki Rèbèt duk miyarsa
dadya emut jroning tyase
ing nguni duk nèng pagagan
winangsit ing wong liwat
panganggone sarwa wulung
kinèn ngawula mring Dêmak


ing nguni wus matur maring
kang ibu kalangkung suka
kinèn anjujug arine
dadya lurah suranata
ngawula Sultan Dêmak
anama Kiyai Ganjur
kapalang kang ibu gêrah


nulya kang ibu ngêmasi
Ki Jaka langkung sungkawa
datan emut ing wangsite
dadya ambanting sarira
ing mangke kang pitêdah
Ki Agêng Sêsela iku
kinèn ngawula mring Dêmak



mila padhange tyas mami
dadya emut ing wentehan
mring pituduhing gurune
ya ta enjang kawarnaa
Ki Karèbèt sêmana
wus pamit nuwun pangèstu
dhatêng Ki Agêng Sêsela


wus lèngsèr ngarsa wotsari
nulya lajêng lampahira
ingkang jinujug sêdyane
marang ing Tingkir wismanya
kinèn ngatêrkên benjang
mring wismane ingkang ibu
swargi kang wus guladrawa



Dhandhanggula
ya ta wau kang winarnèng margi
lampahira Dyan Jaka wus prapta
anèng ing Tingkir wismane
wus panggih wangsanipun
Radèn Jaka dipun tangisi
mring sagung wangsanira
tan nyana yèn mantuk
cinipta praptèng antaka
dene lami ing mangke prapta pribadi
mila aragan-ragan


sêsêg jêjêl wismane bunèki
samya prapta sagung kulawôngsa
sinungga-sungga rahadèn
antara tigang dalu
Radèn Jaka ngandika aris
mring sagung kulawôngsa
lawan santrinipun
ingsun iki apan arsa
nglêstarèkkên jêng ibu pitungkasnèki
nguni marang wak ingwang


ingsun kinèn ngawulèng narpati
marang Dêmak Jêng Sultan Bintara
jêng ibu darbe sadhèrèk
kaprênah arinipun
dadya lurah suranatèki
ngawula anèng Dêmak
anama Ki Ganjur
santri kalih emut ing tyas
tur sumôngga Radèn Jaka nulya pamit
mring sagung wangsanira


kinèn ngatêr mring santri kêkalih
Radèn Jaka lumampah kalawan
wong roro lêpas lampahe
datan kawarnèng ênu
sampun praptèng Dêmak nagari
anjujug suranatan
wismane Ki Ganjur


lajêng samya tata lênggah
santri kalih angaturkên putranèki
swargi raka paduka


Nyai Agêng Tingkir duk ing nguni
mêling mring amba kinèn ngaturna
mring putra dika ing mangke
arsa suwitèng ratu
Kyai Ganjur lingira aris
iku putrane kakang
baya lihe mupu
kang tinanya aturira
gih punika wijile saking ing Pêngging
pan sampun manjing putra


wêktu ngasar sêmana marêngi
kangjêng sultan têdhak salat ngasar
masjid ing Suranatane
apan ing sabên wêktu
Suranatan kinambang asri
pan tigang dasa cêngkal
wiyare kang ranu
binata mawi têtirah
upacara wus manjing gapura sami
bubar wong Suranatan


samya dhodhok jêng sultan duk prapti
lamun sultan dupi sampun minggah
anulya lumêbêt kabèh
wau ta Kyai Ganjur
nyènèng maring Ki Jaka Tingkir
thole sira dhodhoka
wau sang aprabu
Ki Jaka kèndêl kewala
sarêng cêlak wau Ki Jaka ing Tingkir
malumpat mungkur sigra


sakilèning balumbang wus pranti
kangjêng sultan kagyat duk tumingal
mèsêm alon timbalane
anake sapa iku
Kyai Ganjur gupuh wotsari
pukulun anak kula
rare saking dhusun
Nyai Gêng Tingkir sutanya
angandika sun pundhut sutanirèki
undangên sutanira


Jaka Tingkir ing ngarsa wus prapti
sakalangkung mabukuh rahadyan
jêng sultan lon padangune
sapa aranirèku
bocah desa dene apêkik
Ki Jaka matur nêmbah
pukulun sang prabu
pun Jaka Tingkir kawula
kangjêng sultan pangandikane abêcik


solahe tandukira


awilêtan cahyane amanis
nadyan silih wijiling wong desa
bocah iki unusane
hèh sira ingsun pundhut
mari anèng pamanirèki
sira sun aku anak
Ki Jaka wotsantun
sultan minggah salat ngasar
sabakdane kondur lan Ki Jaka Tingkir
kinanthi manjing putra



Kinanthi
sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir


nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir


anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari


punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri


Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji


sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri


sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana 

 gumêbyur toya
Ki Jaka kinèn gêbyuri


apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati


langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir


jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil


ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih


wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir


dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir


sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing


lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi


datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi



miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji


pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni


ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi


lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir


Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih


rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi


tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti


kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri


tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit


kêdah katura 

 pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti


pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih


ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi


ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik


paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki


dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi


angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir


tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki


sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi


sang

 nata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih


apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik


inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis


alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

yèn miliha ing jêro pan sirik
yèn miliha jaba luwih sasar
sêmang-sêmang pangidhêpe
yèn miliha ing luhur
pan kumandhang dèn aku yêkti
yèn miliha ing ngandhap
iya iku bingung
sasare pitung bêdahab
jaba jêro ngisor dhuwur duwèk mami
orane duwèk ingwang

Sunan Kudus pamuwuse bêngis
sira iki iya kêkandhangan
apa mantêpa tekade
Kyai Gêng lon amuwus
pindho gawe sira ki bayi
yèn wus kinêcapêna
pasthi yèn dèn ulu
dèn lêpèha siya-siya
yèn was-uwas iku panggawening eblis
anyimpang idhêpira

Sunan Kudus angandika malih
apa bisa mati jroning gêsang
urip sajroning patine
pan ingsun arsa wêruh
Kyai Agêng alon nauri
Insa Allah yèn aja
ana sira iku
noranêdya pangimanan
sira iku andalih wong apa mami
pan ingsun tan suminggah

lamun sira andaliha santri
iya santri yêktine wak ingwang
têrkanên rêraton mangke
nyata wijiling ratu
yèn nêrkaa Allah sirèki
lah iya nyata Allah
sakarsanirèku
kawula nyata kawula
Sunan Kudus angandika sun yêktèni
arsa wruh patinira

anauri Kyai Agêng Pêngging
yèn mêngkono karsaning narendra
sira akarsa lêpate
ya ngêndi ana iku
umat bisa mati pribadi
nanging panjaluk ingwang
ing sapungkur ingsun
aywa ngèmbèti ing kathah
ngamungêna ingsun dhewe kang nglakoni
Sunan Kudus lingira

aywa sira nganggo walangati
dyan Ki Agêng alon wuwusira
payo sêkingira kuwe
bêlèkna sikut ingsun
gya binêlèk Ki Agêng Pêngging
amêpêt napasira
apan ta wus lampus
Sunan Kudus nulya gêtak
uluk salam Ki Agêng maksih nauri
ya ngaekum salam

Sunan Kudus sigra mijil jawi
wus pêpanggih lan sabat sadaya
wuwusên wau garwane
nyi agêng tan angrungu
manjing dalêm wus asêsaji
tan ana tamunira
tilase wus dangu
sigra dènnya miyak gubah
tiningalan kang raka sampun ngêmasi
anjrit asru karuna

cèthinira sadaya anangis
pan kapyarsa saking kering kanan
nak putu lanang wadone
apan samya lumayu
sampun gumyak lamun ngêmasi
Ki Agêng kênèng cidra
ing jawi gumuruh
kulawôngsasami prapta
sawontêne gêgaman samya nututi
samya nangis sadaya

sabat jêro bapakane Kadim
nulya aglis manjing dalêm pura
Sèh Kadim gya mundhut bêndhe
Kiyai Udanarum
bêndhe iku kalane dhingin
Prabu Andayaningrat
ing nalika iku
anglurug nagari liyan
lamun bêndhe tinabuh anulya grimis
pasthi lanang kang yuda

Kyai Udanarum wus tinitir
abusêkan ing Pêngging wurahan
alok awor lan tangise
wêtara kalih atus
ingkang sampun nututi dhingin
kang kari gurawalan
liwêran asêlur
Susunan Kudus miyarsa
kèndêl anèng sangandhaping pucung nguni
ngaruh-aruh kênyanan

Kyai Macan tinabuh ngêbêki
swaranira lir sima angombang
wong Pêngging awas tingale
wadyane Sunan Kudus
pan atembak ana sakêthi
anggabag warna-warna
lir jaladri têdhuh
ngalèr ngilèn lampahira
kulawôngsa nênggêl pan maksih nututi
dèrèng wontên mirisa

hèh wong cidra rampasên sun iki
aywa tanggung tumpêsên sadaya
ilokna gustèngsun age
ilokna sanak ingsun
belakêna wong tuwa mami
tinon samya kotbuta
Jêng Susunan Kudus
nolèh ngidul angandika
hèh wong Pêngging ingsun iki tan ngèmbèti
marang kang kaya sira

kulawôngsa prasamya sru angling
hèh wong cidra sakêthi wuwuha
payo tamèng jaja kene
angadu tosing balung
angrok bônda awalapati
atêmpuh pupu jaja
akantaran bau
payo atakêr ludira
ngadu kêncênging otot wulêding kulit
dèn pasthi aywa cidra

Sunan Kudus mèsêm nolih-nolih
sarwi ngawe asru wuwusira
hèh padha muliha kabèh
aywa na salah dudu
pan wong cilik datan udani
dosane gustinira
aprana ing ratu
kang têkên kinipat ngetan
pangrasane mungsuhe wong Pêngging iki
mangetan lampahira

ambêbujung prasami nututi
gêgaman lêksan prasamya ngetan
tan kêna tinangguh lêre
kasaput dening dalu
maring mungsuh anganan ngering
pijêr ajêjelungan
tan ngalor tan ngidul
ngetan ora ngulon ora
Sunan Kudus ing kali Pepe wus prapti
lor kali tata lênggah

anyirati têgal kidul kali
angandika marang sabatira
wong ing Pêngging mêsakake
têpa-têpa wak ingsun
duwe sanak lan duwe gusti
dimène samya prapta
ing sadayanipun
lamun karingête mêdal
lan maninge yèn angancik kidul kali
pasthi nêpsune ilang

dèn nawèkkên têtêkênirèki
ngidul ngetan kang bingung wêruha
sigra anut sasolahe
samya surak gumuruh
pitungakus watawisnèki
prasami rêbut ngarsa
kidul kali rawuh
mungsuhe ika katingal
pangrasane lor kali katon sakêthi
abra lir wukir kêmbar

wadya Pêngging ngancik kidul kali
manahira sakala darana
wus ilang nêpsune kabèh
marmane ana dhusun
ing darana jemblungan nguni
miwah kabèh punika
pan Susunan Kudus
ingkang pêparing wasiyat
wadya Pêngging sadaya wus samya mulih
amênêdi kunarpa

Sunan Kudus pan lajêng tumuli
kunêng kyai agêng cinarita
layone sampun sinare
lor wetan dalêmipun
ingkang garwa langkung prihatin
tilar putra satunggal
wayahe cumucut
sasampuning pitung dina
ingkang garwa ki agêng nusul ngêmasi
tinunggilkên kang raka

Mas Karèbèt pan ginanti-ganti
ingkang gadhuh sadaya santana
pinrih eca ing manahe
ya ta Susunan Kudus
kang winarna ing Dêmak prapti
katur sasolahira
pratingkah ingutus
suka Sang Natèng Bintara
tata tita sawuse alami-lami
Susunan ing Bintara

apêputra nênêm kathahnèki
èstri satunggal kang jalu gangsal
Pangeran ing Sabrang Êlèr
punika ingkang sêpuh
krama antuk ing Pranaragi
Bathara Katong ika
ingkang ngambil mantu
panênggak Dèn Mas Trênggana
ingkang rayi Pangeran Seda ing Kali
lan Pangran Kandhuruwan

Radèn Pamêkas kang rayi èstri
wus akrama lan Carêbon ika
panêmbahan bisikane
Sinuhun Bintarèku
cinarita pan sampun lalis
ingkang gumantya nata
putra ingkang sêpuh
Pangeran Sabrang Lèr ika
tan alami gumantya nulya ngêmasi
sinare tunggil rama

Radèn Trênggana jumênêng aji
ingestrenan pra wali sadaya
Sultan Dêmak bisikane
pangulu Sunan Kudus
pêpatihe pan milwa salin
Patih Mangkurat pêjah
anake jêjuluk
Kyana Patih Wanasalam
kunêng Dêmak ingPêngging winuwus malih
Mas Karèbèt punika

wanci umur ing sadasa warsi
langkung pêkik ing suwarnanira
wingit asêdhêng dêdêge
bagus sarira lurus
jaja wijang turut aramping
cahya lir ôndakara
mangsane katêlu
emane wagu ing solah
Mas Karèbèt karêm marang wong angringgit
asring ngèngèr dhêdhalang

sêntanane pan angrêksa sami
Mas Karèbèt pinrih ecanira
kinèndêlkên sapolahe
wayah wus bisa macul
kang winuwus Nyai Gêng Tingkir
marang Pêngging sêmana
sêdyane puniku
mring putrane arinira
dènira wus rama ibu angêmasi
Nyai ing Pêngging prapta

Mas Karèbèt anulya pinanggih
tinangisan marang ingkang uwa
sanak-sanak sadayane
samya anglut amuwun
kathah-kathah karasèng galih
Nyai Gêng Tingkir mojar
adhuh sanak ingsun
sun jaluk sukane padha
anakira iya sun gawa mring Tingkir
sadaya tur sumôngga

wus binêkta Ki Jaka mring Tingkir
praptèng Tingkir pan dinama-dama
dèn ugung paripolahe
Nyai Gêng Tingkir iku
pan keringan ing kanan kering
tilase ingkang raka
pan sinuhun-suhun
pinundhi-pundhi macapat
Mas Karèbèt angalih Ki Jaka Tingkir
wontên ing Ardi Purwa

nanging akarêm saba ing sêpi
jurang-jurang pèrèng pagunungan
yèn dalu nginêp pêpèrèng
arêmên turu gubug
têgal-têgal ingkang asêpi
pan amrih kadigdayan
wêkasing tumuwuh
kagunan myang kaprawiran
amrih dibya ing wijaya-wijayanti
anèhlan rare kathah

ingkang ibu langkung ing prihatin
lama-lama putrane diwasa
agung sabawana bae
asipêng siyang dalu
malah kongsi ing pitung ratri
kang ibu langkung susah
sêmana duk rawuh
ingkang putra tinangisan
sira kulup apa ta sêdyanirèki
anggung sipêng ing wana

aywa sipêng anèng wana malih
iku dadya mêlanging tyas ingwang
tan ana sun dulu anggèr
balik ta sira kulup
apa ingkang sira karsani
gusti amêmundhuta
ing sapantêsipun
wong dama mêskin sarwa na
tilarane iku wakira duk swargi
aywanggung turu wana

lamun sira rêmên dhedhe gusti
nora rêmên sira saba wisma
sinau nambut karyane
iya milua macul
marang baturira ta gusti
wong roro tunggu gaga
iya anênungkul
lan ana sun arsa-arsa
ingkang putra sigra dènnya mundhut wangkil
anusul mring pagagan

pagagane sawetaning kali
nusul marang rencange bunira
kêkalih juru sawahe
sadina nora mantuk
santri kalih mantuk abukti
wanci sawuse ngasar
ririse atêdhuh
Jêng Sinuhun Kalijaga
saking kidul lêlampah ambêkta êcis
saking ing Pamancingan

nguwuh-uwuh saking jaban gagi
lah ta kulup sira marènana
Ki Jaka anolèh age
pan sira bakal ratu
kang amêngku ing tanah Jawi
ngur sira suwitaa
marang Dêmak kulup
ing kono dadya jalaran
sigra wau alajêng Sinuhun Kali
angalèr sampun lêpas

pan Ki Jaka wauaningali
dupi sampun lêt kali gya musna
Ki Jaka anulya mulèh
matur mring ibunipun
ibu wontên wong langkung gagi
sarwi nguwuh mring kula
hèh muliha kulup
aywa karêm nèng pagagan
suwitaa marang ing Dêmak nagari
pan sira bakal nata

ingkang ibu alon têtanya ris
iya kulup dêdêgi kayapa
ingkang nguwuh-uwuh kuwe
kang putra lon umatur
ragi inggil dêdêgerèki
wulung rasukanira
kulukipun wulung
kang ibu alon ngandika
yèn mêngkono iku Jêng Susunan Kali
nyawa sira turuta

olih sabdaning pandhita yêkti
sira kulup kinèn suwitaa
iya marang Dêmak age
ana pamanirèku
asuwita Prabu Ngawanti
lêlurah suranata
arane Ki Ganjur
yaiku sundhulan ingwang
jêjuluke kang putra pan dèn tuturi
sawêngi kongsi têlas

duk lagyarsa umangkat sang pêkik
pan kapalang ingkang ibu gêrah
dadya kèndêl ing karsane
nulya nyai gêng lampus
Kyai Jaka langkung prihatin
sedane ibunira
siniraman gupuh
sinare tunggil kang raka
ya ta wau Ki Jaka Tingkir gung kingkin
tansah angron ing kamal



Sinom
dene tan tutug sêdyanya
kasêlak kang ibu lalis
gènnya ingêmong ibunya
tinilar ing yayah bibi
Ki Jaka langkung kingkin
sasedanira kang ibu
dene dèrèng akrama
mila sangêt agring kingkin
dadya sira Ki Jaka amatiraga



tansah dènnya sabèng wana
manjing ing guwa kang sêpi
mangkana osiking driya
Ki Jaka ngartikèng galih
yèn mêngkene wak mami
tanpa wêkasing tumuwuh
yèn tan ana sinêdya
lêhêng kesah awak mami
ing saparan anut panujuning karsa


sigra lajê kesahira
sumêdya minggah ing wukir
angulati jalma tapa
apan arsa taki-taki
amrih ing ngèlmu jati
sêmana pan lajêng antuk
jatining puruhita
tuwin kasêktèning jurit
pan wus kathah antuke sangking pratapan


ri sampuning dhatêng arga
wau Ki Jaka ing Tingkir
nulya mudhun saking arga
ngalèr ngetan lampahnèki
lêpas dènnya lumaris
ardi Prawata jinujug
wus manggih padhukuhan
akèndêl sipêng ing wêngi
rêm-rêm ayam ana swara kapiyarsa


lah sira anglampahana
dhalang ringgit bèbèr kaki
iku ta margane sira
wêtune sandhang lan bukti
lan sira wruh ing krami
lah iku pituduh ingsun
kagyat dènnya anendra
Ki Jaka anulya tangi
tan antara kesahe saking pratapan


lajêng angalèr lampahnya
ing Kudus sinêdyèng kapti
sapraptaning Kudus ika
nulya angupaya ringgit
bèbèr pan sampun olih
Ki Jaka nulya lêstantun
anglampahi dhêdhalang
Ki Karèbèt wastanèki
wus mangkana kesah sangking Kudus sigra


angidul ing lampahira
datan kawarna ing margi
wus prapta kiduling arga
ing Tarub jinujug nguni
apan sampun alami
dumunung anèng ing Tarub
Ki Jaka wus kaloka
Ki Karèbèt namanèki


kathah rêmên dènnya ngringgit bèbèr ika


malah dadya pakaulan
Ki Dhalang Karèbèt nênggih
pilih wong yèn tan rêmêna
Ki Karèbèt dènnya ngringgit
dhasar anom apêkik
awasis pangringgitipun
akathah wong kasmaran
jalu èstri samya asih
pangringgite ki dhalang langkung apelag


sadaya samya sih marma
sakathahe kang ningali
marang Ki Karèbèt ika
sêmune kawêlasasih
sadaya sami asih
marang ki dhalang kalangkung
kawarnaa ing Sela
lamine tan kadi mangkin
wontên dhalang praptane karya asmara



Asmaradana
mangkana ingkang winarni
Kyai Agêng ing Sêsela
anênggih ta salamine
prajane kanggonan dhalang
datan kadi punika
sakalangkung asihipun
mring ki dhalang bèbèr ika


marmane kalangkung asih
Kyai Agêng ing Sêsela
dhumatêng ki dhalang bèbèr
Ki Karèbèt ingkang wasta
dening langkung noraga
sasolahe amlasayun
apêkik maksih taruna


mangkana sampun alami
Ki Karèbèt nèng Sêsela
sangêt ngasorkên badane
marmane ingakên wayah
marang Ki Agêng Sela
dene jatmika aruruh
kadya tilasing ngawirya


lawan pangringgitirèki
punika kang rinêmênan
marang Ki Agêng Selane
ki dhalang bèbèr nèng Sela
tansah sinuba-suba
ing siyang kalawan dalu
mênuhi bojakramanya


miwah sagunging wong cilik
ing Sela asih sadaya
marang Ki Dhalang Karèbèt
nanging ki dhalang sêmana
tansah

dènnya riyalat
tanpa nendra lamun dalu
yèn siyang datanpa dhahar


nuju malêm Gara Kasih
ing dalu pan arsa nendra
sêmana dhatêng wangsite
asupêna dhahar wulan
wulan satunggal têlas
krêpês-krêpês raosipun
kadya kênthosing kalapa


kagyat nulya dènnya tangi
Ki Karèbèt gènnya nendra
sawungunira ge-age
arsa wau tur uninga
marang Ki Agêng Sela
gya prapta ing ngarsanipun
ngaturkên supênanira


anêmbah konjêm ing siti
ing ngarsa Ki Agêng Sela
Ki Karèbèt matur alon
kawula atur uninga
inggih badan kawula
asupêna wau dalu
katingal anêdha wulan


pan têlas wulan satunggil
gih kula têdha piyambak
langkung eca ing raose
makatên raosing wulan
kadospundi punika
inggih ing wahananipun
kadospundi jarwanira


Ki Gêdhe Sêsela angling
iya bêcik iku uga
lah aja sira wiraos
iku impèning narendra
têmah gawe cilaka
Ki Gêdhe micarèng kalbu
wau Ki Gêdhe ing Sela


yèn sun rasa-rasèng ati
gaibe Hyang Mahamulya
ya ta tan kêna ginawe
lan malih jênênging jalma
datan kêna dèn ina
ingsun iki pan kalangkung
anênêdha ing Hyang Suksma


prandene tan sinung mami
kudu tumitah ing liyan
baya ta uwis karsane
nanging kayapriye uga
yèn tan tinututana
sapakantuk kawulèku
ina yèn tan istiyara


mangkana wau winarni
Kyai

 Agêng ing Sêsela
wus asaos dhaharane
Ki Karèbèt ingancaran
sarêng sami adhahar
wus sami adhahar tuwuk
pan Ki Gêdhe ing Sêsela


sawuse samya abukti
Ki Karèbèt tan antara
saksana aluntak age
ngarsane Ki Agêng Sela
sigra utah-utahan
lajêng kinokop tan gigu
wau Ki Gêdhe ing Sela


mapan awis kang nglampahi
kadya Ki Agêng ing Sela
atêgêg ngokopi age
baya Ki Agêng ing Sela
wus takdiring Hyang Suksma
ing satêdhak-têdhakipun
anurunakên nugraha


wusing mangkana winarni
Kyai Agêng apitêdah
dhumatêng Kyai Karèbèt
mangkana pitêdahira
kaki Karèbèt sira
yèn sira arsa katêmu
iya ing supênanira


lah sira maria ngringgit
iya ngawulaa sira
mring Sultan Dêmak dèn age
iku gonmu nyatakêna
lah putu impènira
yaiku pituduh ingsun
têka sira lakonana


kalangkung padhang ing galih
kaki Rèbèt duk miyarsa
dadya emut jroning tyase
ing nguni duk nèng pagagan
winangsit ing wong liwat
panganggone sarwa wulung
kinèn ngawula mring Dêmak


ing nguni wus matur maring
kang ibu kalangkung suka
kinèn anjujug arine
dadya lurah suranata
ngawula Sultan Dêmak
anama Kiyai Ganjur
kapalang kang ibu gêrah


nulya kang ibu ngêmasi
Ki Jaka langkung sungkawa
datan emut ing wangsite
dadya ambanting sarira
ing mangke kang pitêdah
Ki Agêng Sêsela iku
kinèn ngawula mring Dêmak



mila padhange tyas mami
dadya emut ing wentehan
mring pituduhing gurune
ya ta enjang kawarnaa
Ki Karèbèt sêmana
wus pamit nuwun pangèstu
dhatêng Ki Agêng Sêsela


wus lèngsèr ngarsa wotsari
nulya lajêng lampahira
ingkang jinujug sêdyane
marang ing Tingkir wismanya
kinèn ngatêrkên benjang
mring wismane ingkang ibu
swargi kang wus guladrawa



Dhandhanggula
ya ta wau kang winarnèng margi
lampahira Dyan Jaka wus prapta
anèng ing Tingkir wismane
wus panggih wangsanipun
Radèn Jaka dipun tangisi
mring sagung wangsanira
tan nyana yèn mantuk
cinipta praptèng antaka
dene lami ing mangke prapta pribadi
mila aragan-ragan


sêsêg jêjêl wismane bunèki
samya prapta sagung kulawôngsa
sinungga-sungga rahadèn
antara tigang dalu
Radèn Jaka ngandika aris
mring sagung kulawôngsa
lawan santrinipun
ingsun iki apan arsa
nglêstarèkkên jêng ibu pitungkasnèki
nguni marang wak ingwang


ingsun kinèn ngawulèng narpati
marang Dêmak Jêng Sultan Bintara
jêng ibu darbe sadhèrèk
kaprênah arinipun
dadya lurah suranatèki
ngawula anèng Dêmak
anama Ki Ganjur
santri kalih emut ing tyas
tur sumôngga Radèn Jaka nulya pamit
mring sagung wangsanira


kinèn ngatêr mring santri kêkalih
Radèn Jaka lumampah kalawan
wong roro lêpas lampahe
datan kawarnèng ênu
sampun praptèng Dêmak nagari
anjujug suranatan
wismane Ki Ganjur


lajêng samya tata lênggah
santri kalih angaturkên putranèki
swargi raka paduka


Nyai Agêng Tingkir duk ing nguni
mêling mring amba kinèn ngaturna
mring putra dika ing mangke
arsa suwitèng ratu
Kyai Ganjur lingira aris
iku putrane kakang
baya lihe mupu
kang tinanya aturira
gih punika wijile saking ing Pêngging
pan sampun manjing putra


wêktu ngasar sêmana marêngi
kangjêng sultan têdhak salat ngasar
masjid ing Suranatane
apan ing sabên wêktu
Suranatan kinambang asri
pan tigang dasa cêngkal
wiyare kang ranu
binata mawi têtirah
upacara wus manjing gapura sami
bubar wong Suranatan


samya dhodhok jêng sultan duk prapti
lamun sultan dupi sampun minggah
anulya lumêbêt kabèh
wau ta Kyai Ganjur
nyènèng maring Ki Jaka Tingkir
thole sira dhodhoka
wau sang aprabu
Ki Jaka kèndêl kewala
sarêng cêlak wau Ki Jaka ing Tingkir
malumpat mungkur sigra


sakilèning balumbang wus pranti
kangjêng sultan kagyat duk tumingal
mèsêm alon timbalane
anake sapa iku
Kyai Ganjur gupuh wotsari
pukulun anak kula
rare saking dhusun
Nyai Gêng Tingkir sutanya
angandika sun pundhut sutanirèki
undangên sutanira


Jaka Tingkir ing ngarsa wus prapti
sakalangkung mabukuh rahadyan
jêng sultan lon padangune
sapa aranirèku
bocah desa dene apêkik
Ki Jaka matur nêmbah
pukulun sang prabu
pun Jaka Tingkir kawula
kangjêng sultan pangandikane abêcik


solahe tandukira


awilêtan cahyane amanis
nadyan silih wijiling wong desa
bocah iki unusane
hèh sira ingsun pundhut
mari anèng pamanirèki
sira sun aku anak
Ki Jaka wotsantun
sultan minggah salat ngasar
sabakdane kondur lan Ki Jaka Tingkir
kinanthi manjing putra



Kinanthi
sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir


nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir


anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari


punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri


Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji


sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri


sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana 

 gumêbyur toya
Ki Jaka kinèn gêbyuri


apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati


langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir


jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil


ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih


wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir


dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir


sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing


lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi


datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi



miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji


pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni


ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi


lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir


Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih


rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi


tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti


kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri


tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit


kêdah katura 

 pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti


pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih


ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi


ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik


paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki


dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi


angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir


tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki


sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi


sang

 nata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih


apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik


inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis


alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

dene tan tutug sêdyanya
kasêlak kang ibu lalis
gènnya ingêmong ibunya
tinilar ing yayah bibi
Ki Jaka langkung kingkin
sasedanira kang ibu
dene dèrèng akrama
mila sangêt agring kingkin
dadya sira Ki Jaka amatiraga

tansah dènnya sabèng wana
manjing ing guwa kang sêpi
mangkana osiking driya
Ki Jaka ngartikèng galih
yèn mêngkene wak mami
tanpa wêkasing tumuwuh
yèn tan ana sinêdya
lêhêng kesah awak mami
ing saparan anut panujuning karsa

sigra lajê kesahira
sumêdya minggah ing wukir
angulati jalma tapa
apan arsa taki-taki
amrih ing ngèlmu jati
sêmana pan lajêng antuk
jatining puruhita
tuwin kasêktèning jurit
pan wus kathah antuke sangking pratapan

ri sampuning dhatêng arga
wau Ki Jaka ing Tingkir
nulya mudhun saking arga
ngalèr ngetan lampahnèki
lêpas dènnya lumaris
ardi Prawata jinujug
wus manggih padhukuhan
akèndêl sipêng ing wêngi
rêm-rêm ayam ana swara kapiyarsa

lah sira anglampahana
dhalang ringgit bèbèr kaki
iku ta margane sira
wêtune sandhang lan bukti
lan sira wruh ing krami
lah iku pituduh ingsun
kagyat dènnya anendra
Ki Jaka anulya tangi
tan antara kesahe saking pratapan

lajêng angalèr lampahnya
ing Kudus sinêdyèng kapti
sapraptaning Kudus ika
nulya angupaya ringgit
bèbèr pan sampun olih
Ki Jaka nulya lêstantun
anglampahi dhêdhalang
Ki Karèbèt wastanèki
wus mangkana kesah sangking Kudus sigra

angidul ing lampahira
datan kawarna ing margi
wus prapta kiduling arga
ing Tarub jinujug nguni
apan sampun alami
dumunung anèng ing Tarub
Ki Jaka wus kaloka
Ki Karèbèt namanèki
kathah rêmên dènnya ngringgit bèbèr ika

malah dadya pakaulan
Ki Dhalang Karèbèt nênggih
pilih wong yèn tan rêmêna
Ki Karèbèt dènnya ngringgit
dhasar anom apêkik
awasis pangringgitipun
akathah wong kasmaran
jalu èstri samya asih
pangringgite ki dhalang langkung apelag

sadaya samya sih marma
sakathahe kang ningali
marang Ki Karèbèt ika
sêmune kawêlasasih
sadaya sami asih
marang ki dhalang kalangkung
kawarnaa ing Sela
lamine tan kadi mangkin
wontên dhalang praptane karya asmara



Asmaradana
mangkana ingkang winarni
Kyai Agêng ing Sêsela
anênggih ta salamine
prajane kanggonan dhalang
datan kadi punika
sakalangkung asihipun
mring ki dhalang bèbèr ika


marmane kalangkung asih
Kyai Agêng ing Sêsela
dhumatêng ki dhalang bèbèr
Ki Karèbèt ingkang wasta
dening langkung noraga
sasolahe amlasayun
apêkik maksih taruna


mangkana sampun alami
Ki Karèbèt nèng Sêsela
sangêt ngasorkên badane
marmane ingakên wayah
marang Ki Agêng Sela
dene jatmika aruruh
kadya tilasing ngawirya


lawan pangringgitirèki
punika kang rinêmênan
marang Ki Agêng Selane
ki dhalang bèbèr nèng Sela
tansah sinuba-suba
ing siyang kalawan dalu
mênuhi bojakramanya


miwah sagunging wong cilik
ing Sela asih sadaya
marang Ki Dhalang Karèbèt
nanging ki dhalang sêmana
tansah

dènnya riyalat
tanpa nendra lamun dalu
yèn siyang datanpa dhahar


nuju malêm Gara Kasih
ing dalu pan arsa nendra
sêmana dhatêng wangsite
asupêna dhahar wulan
wulan satunggal têlas
krêpês-krêpês raosipun
kadya kênthosing kalapa


kagyat nulya dènnya tangi
Ki Karèbèt gènnya nendra
sawungunira ge-age
arsa wau tur uninga
marang Ki Agêng Sela
gya prapta ing ngarsanipun
ngaturkên supênanira


anêmbah konjêm ing siti
ing ngarsa Ki Agêng Sela
Ki Karèbèt matur alon
kawula atur uninga
inggih badan kawula
asupêna wau dalu
katingal anêdha wulan


pan têlas wulan satunggil
gih kula têdha piyambak
langkung eca ing raose
makatên raosing wulan
kadospundi punika
inggih ing wahananipun
kadospundi jarwanira


Ki Gêdhe Sêsela angling
iya bêcik iku uga
lah aja sira wiraos
iku impèning narendra
têmah gawe cilaka
Ki Gêdhe micarèng kalbu
wau Ki Gêdhe ing Sela


yèn sun rasa-rasèng ati
gaibe Hyang Mahamulya
ya ta tan kêna ginawe
lan malih jênênging jalma
datan kêna dèn ina
ingsun iki pan kalangkung
anênêdha ing Hyang Suksma


prandene tan sinung mami
kudu tumitah ing liyan
baya ta uwis karsane
nanging kayapriye uga
yèn tan tinututana
sapakantuk kawulèku
ina yèn tan istiyara


mangkana wau winarni
Kyai

 Agêng ing Sêsela
wus asaos dhaharane
Ki Karèbèt ingancaran
sarêng sami adhahar
wus sami adhahar tuwuk
pan Ki Gêdhe ing Sêsela


sawuse samya abukti
Ki Karèbèt tan antara
saksana aluntak age
ngarsane Ki Agêng Sela
sigra utah-utahan
lajêng kinokop tan gigu
wau Ki Gêdhe ing Sela


mapan awis kang nglampahi
kadya Ki Agêng ing Sela
atêgêg ngokopi age
baya Ki Agêng ing Sela
wus takdiring Hyang Suksma
ing satêdhak-têdhakipun
anurunakên nugraha


wusing mangkana winarni
Kyai Agêng apitêdah
dhumatêng Kyai Karèbèt
mangkana pitêdahira
kaki Karèbèt sira
yèn sira arsa katêmu
iya ing supênanira


lah sira maria ngringgit
iya ngawulaa sira
mring Sultan Dêmak dèn age
iku gonmu nyatakêna
lah putu impènira
yaiku pituduh ingsun
têka sira lakonana


kalangkung padhang ing galih
kaki Rèbèt duk miyarsa
dadya emut jroning tyase
ing nguni duk nèng pagagan
winangsit ing wong liwat
panganggone sarwa wulung
kinèn ngawula mring Dêmak


ing nguni wus matur maring
kang ibu kalangkung suka
kinèn anjujug arine
dadya lurah suranata
ngawula Sultan Dêmak
anama Kiyai Ganjur
kapalang kang ibu gêrah


nulya kang ibu ngêmasi
Ki Jaka langkung sungkawa
datan emut ing wangsite
dadya ambanting sarira
ing mangke kang pitêdah
Ki Agêng Sêsela iku
kinèn ngawula mring Dêmak



mila padhange tyas mami
dadya emut ing wentehan
mring pituduhing gurune
ya ta enjang kawarnaa
Ki Karèbèt sêmana
wus pamit nuwun pangèstu
dhatêng Ki Agêng Sêsela


wus lèngsèr ngarsa wotsari
nulya lajêng lampahira
ingkang jinujug sêdyane
marang ing Tingkir wismanya
kinèn ngatêrkên benjang
mring wismane ingkang ibu
swargi kang wus guladrawa



Dhandhanggula
ya ta wau kang winarnèng margi
lampahira Dyan Jaka wus prapta
anèng ing Tingkir wismane
wus panggih wangsanipun
Radèn Jaka dipun tangisi
mring sagung wangsanira
tan nyana yèn mantuk
cinipta praptèng antaka
dene lami ing mangke prapta pribadi
mila aragan-ragan


sêsêg jêjêl wismane bunèki
samya prapta sagung kulawôngsa
sinungga-sungga rahadèn
antara tigang dalu
Radèn Jaka ngandika aris
mring sagung kulawôngsa
lawan santrinipun
ingsun iki apan arsa
nglêstarèkkên jêng ibu pitungkasnèki
nguni marang wak ingwang


ingsun kinèn ngawulèng narpati
marang Dêmak Jêng Sultan Bintara
jêng ibu darbe sadhèrèk
kaprênah arinipun
dadya lurah suranatèki
ngawula anèng Dêmak
anama Ki Ganjur
santri kalih emut ing tyas
tur sumôngga Radèn Jaka nulya pamit
mring sagung wangsanira


kinèn ngatêr mring santri kêkalih
Radèn Jaka lumampah kalawan
wong roro lêpas lampahe
datan kawarnèng ênu
sampun praptèng Dêmak nagari
anjujug suranatan
wismane Ki Ganjur


lajêng samya tata lênggah
santri kalih angaturkên putranèki
swargi raka paduka


Nyai Agêng Tingkir duk ing nguni
mêling mring amba kinèn ngaturna
mring putra dika ing mangke
arsa suwitèng ratu
Kyai Ganjur lingira aris
iku putrane kakang
baya lihe mupu
kang tinanya aturira
gih punika wijile saking ing Pêngging
pan sampun manjing putra


wêktu ngasar sêmana marêngi
kangjêng sultan têdhak salat ngasar
masjid ing Suranatane
apan ing sabên wêktu
Suranatan kinambang asri
pan tigang dasa cêngkal
wiyare kang ranu
binata mawi têtirah
upacara wus manjing gapura sami
bubar wong Suranatan


samya dhodhok jêng sultan duk prapti
lamun sultan dupi sampun minggah
anulya lumêbêt kabèh
wau ta Kyai Ganjur
nyènèng maring Ki Jaka Tingkir
thole sira dhodhoka
wau sang aprabu
Ki Jaka kèndêl kewala
sarêng cêlak wau Ki Jaka ing Tingkir
malumpat mungkur sigra


sakilèning balumbang wus pranti
kangjêng sultan kagyat duk tumingal
mèsêm alon timbalane
anake sapa iku
Kyai Ganjur gupuh wotsari
pukulun anak kula
rare saking dhusun
Nyai Gêng Tingkir sutanya
angandika sun pundhut sutanirèki
undangên sutanira


Jaka Tingkir ing ngarsa wus prapti
sakalangkung mabukuh rahadyan
jêng sultan lon padangune
sapa aranirèku
bocah desa dene apêkik
Ki Jaka matur nêmbah
pukulun sang prabu
pun Jaka Tingkir kawula
kangjêng sultan pangandikane abêcik


solahe tandukira


awilêtan cahyane amanis
nadyan silih wijiling wong desa
bocah iki unusane
hèh sira ingsun pundhut
mari anèng pamanirèki
sira sun aku anak
Ki Jaka wotsantun
sultan minggah salat ngasar
sabakdane kondur lan Ki Jaka Tingkir
kinanthi manjing putra



Kinanthi
sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir


nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir


anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari


punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri


Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji


sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri


sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana 

 gumêbyur toya
Ki Jaka kinèn gêbyuri


apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati


langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir


jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil


ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih


wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir


dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir


sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing


lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi


datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi



miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji


pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni


ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi


lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir


Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih


rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi


tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti


kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri


tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit


kêdah katura 

 pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti


pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih


ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi


ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik


paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki


dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi


angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir


tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki


sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi


sang

 nata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih


apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik


inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis


alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

mangkana ingkang winarni
Kyai Agêng ing Sêsela
anênggih ta salamine
prajane kanggonan dhalang
datan kadi punika
sakalangkung asihipun
mring ki dhalang bèbèr ika

marmane kalangkung asih
Kyai Agêng ing Sêsela
dhumatêng ki dhalang bèbèr
Ki Karèbèt ingkang wasta
dening langkung noraga
sasolahe amlasayun
apêkik maksih taruna

mangkana sampun alami
Ki Karèbèt nèng Sêsela
sangêt ngasorkên badane
marmane ingakên wayah
marang Ki Agêng Sela
dene jatmika aruruh
kadya tilasing ngawirya

lawan pangringgitirèki
punika kang rinêmênan
marang Ki Agêng Selane
ki dhalang bèbèr nèng Sela
tansah sinuba-suba
ing siyang kalawan dalu
mênuhi bojakramanya

miwah sagunging wong cilik
ing Sela asih sadaya
marang Ki Dhalang Karèbèt
nanging ki dhalang sêmana
tansahdènnya riyalat
tanpa nendra lamun dalu
yèn siyang datanpa dhahar

nuju malêm Gara Kasih
ing dalu pan arsa nendra
sêmana dhatêng wangsite
asupêna dhahar wulan
wulan satunggal têlas
krêpês-krêpês raosipun
kadya kênthosing kalapa

kagyat nulya dènnya tangi
Ki Karèbèt gènnya nendra
sawungunira ge-age
arsa wau tur uninga
marang Ki Agêng Sela
gya prapta ing ngarsanipun
ngaturkên supênanira

anêmbah konjêm ing siti
ing ngarsa Ki Agêng Sela
Ki Karèbèt matur alon
kawula atur uninga
inggih badan kawula
asupêna wau dalu
katingal anêdha wulan

pan têlas wulan satunggil
gih kula têdha piyambak
langkung eca ing raose
makatên raosing wulan
kadospundi punika
inggih ing wahananipun
kadospundi jarwanira

Ki Gêdhe Sêsela angling
iya bêcik iku uga
lah aja sira wiraos
iku impèning narendra
têmah gawe cilaka
Ki Gêdhe micarèng kalbu
wau Ki Gêdhe ing Sela

yèn sun rasa-rasèng ati
gaibe Hyang Mahamulya
ya ta tan kêna ginawe
lan malih jênênging jalma
datan kêna dèn ina
ingsun iki pan kalangkung
anênêdha ing Hyang Suksma

prandene tan sinung mami
kudu tumitah ing liyan
baya ta uwis karsane
nanging kayapriye uga
yèn tan tinututana
sapakantuk kawulèku
ina yèn tan istiyara

mangkana wau winarni
KyaiAgêng ing Sêsela
wus asaos dhaharane
Ki Karèbèt ingancaran
sarêng sami adhahar
wus sami adhahar tuwuk
pan Ki Gêdhe ing Sêsela

sawuse samya abukti
Ki Karèbèt tan antara
saksana aluntak age
ngarsane Ki Agêng Sela
sigra utah-utahan
lajêng kinokop tan gigu
wau Ki Gêdhe ing Sela

mapan awis kang nglampahi
kadya Ki Agêng ing Sela
atêgêg ngokopi age
baya Ki Agêng ing Sela
wus takdiring Hyang Suksma
ing satêdhak-têdhakipun
anurunakên nugraha

wusing mangkana winarni
Kyai Agêng apitêdah
dhumatêng Kyai Karèbèt
mangkana pitêdahira
kaki Karèbèt sira
yèn sira arsa katêmu
iya ing supênanira

lah sira maria ngringgit
iya ngawulaa sira
mring Sultan Dêmak dèn age
iku gonmu nyatakêna
lah putu impènira
yaiku pituduh ingsun
têka sira lakonana

kalangkung padhang ing galih
kaki Rèbèt duk miyarsa
dadya emut jroning tyase
ing nguni duk nèng pagagan
winangsit ing wong liwat
panganggone sarwa wulung
kinèn ngawula mring Dêmak

ing nguni wus matur maring
kang ibu kalangkung suka
kinèn anjujug arine
dadya lurah suranata
ngawula Sultan Dêmak
anama Kiyai Ganjur
kapalang kang ibu gêrah

nulya kang ibu ngêmasi
Ki Jaka langkung sungkawa
datan emut ing wangsite
dadya ambanting sarira
ing mangke kang pitêdah
Ki Agêng Sêsela iku
kinèn ngawula mring Dêmak

mila padhange tyas mami
dadya emut ing wentehan
mring pituduhing gurune
ya ta enjang kawarnaa
Ki Karèbèt sêmana
wus pamit nuwun pangèstu
dhatêng Ki Agêng Sêsela

wus lèngsèr ngarsa wotsari
nulya lajêng lampahira
ingkang jinujug sêdyane
marang ing Tingkir wismanya
kinèn ngatêrkên benjang
mring wismane ingkang ibu
swargi kang wus guladrawa



Dhandhanggula
ya ta wau kang winarnèng margi
lampahira Dyan Jaka wus prapta
anèng ing Tingkir wismane
wus panggih wangsanipun
Radèn Jaka dipun tangisi
mring sagung wangsanira
tan nyana yèn mantuk
cinipta praptèng antaka
dene lami ing mangke prapta pribadi
mila aragan-ragan


sêsêg jêjêl wismane bunèki
samya prapta sagung kulawôngsa
sinungga-sungga rahadèn
antara tigang dalu
Radèn Jaka ngandika aris
mring sagung kulawôngsa
lawan santrinipun
ingsun iki apan arsa
nglêstarèkkên jêng ibu pitungkasnèki
nguni marang wak ingwang


ingsun kinèn ngawulèng narpati
marang Dêmak Jêng Sultan Bintara
jêng ibu darbe sadhèrèk
kaprênah arinipun
dadya lurah suranatèki
ngawula anèng Dêmak
anama Ki Ganjur
santri kalih emut ing tyas
tur sumôngga Radèn Jaka nulya pamit
mring sagung wangsanira


kinèn ngatêr mring santri kêkalih
Radèn Jaka lumampah kalawan
wong roro lêpas lampahe
datan kawarnèng ênu
sampun praptèng Dêmak nagari
anjujug suranatan
wismane Ki Ganjur


lajêng samya tata lênggah
santri kalih angaturkên putranèki
swargi raka paduka


Nyai Agêng Tingkir duk ing nguni
mêling mring amba kinèn ngaturna
mring putra dika ing mangke
arsa suwitèng ratu
Kyai Ganjur lingira aris
iku putrane kakang
baya lihe mupu
kang tinanya aturira
gih punika wijile saking ing Pêngging
pan sampun manjing putra


wêktu ngasar sêmana marêngi
kangjêng sultan têdhak salat ngasar
masjid ing Suranatane
apan ing sabên wêktu
Suranatan kinambang asri
pan tigang dasa cêngkal
wiyare kang ranu
binata mawi têtirah
upacara wus manjing gapura sami
bubar wong Suranatan


samya dhodhok jêng sultan duk prapti
lamun sultan dupi sampun minggah
anulya lumêbêt kabèh
wau ta Kyai Ganjur
nyènèng maring Ki Jaka Tingkir
thole sira dhodhoka
wau sang aprabu
Ki Jaka kèndêl kewala
sarêng cêlak wau Ki Jaka ing Tingkir
malumpat mungkur sigra


sakilèning balumbang wus pranti
kangjêng sultan kagyat duk tumingal
mèsêm alon timbalane
anake sapa iku
Kyai Ganjur gupuh wotsari
pukulun anak kula
rare saking dhusun
Nyai Gêng Tingkir sutanya
angandika sun pundhut sutanirèki
undangên sutanira


Jaka Tingkir ing ngarsa wus prapti
sakalangkung mabukuh rahadyan
jêng sultan lon padangune
sapa aranirèku
bocah desa dene apêkik
Ki Jaka matur nêmbah
pukulun sang prabu
pun Jaka Tingkir kawula
kangjêng sultan pangandikane abêcik


solahe tandukira


awilêtan cahyane amanis
nadyan silih wijiling wong desa
bocah iki unusane
hèh sira ingsun pundhut
mari anèng pamanirèki
sira sun aku anak
Ki Jaka wotsantun
sultan minggah salat ngasar
sabakdane kondur lan Ki Jaka Tingkir
kinanthi manjing putra



Kinanthi
sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir


nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir


anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari


punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri


Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji


sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri


sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana 

 gumêbyur toya
Ki Jaka kinèn gêbyuri


apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati


langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir


jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil


ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih


wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir


dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir


sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing


lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi


datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi



miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji


pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni


ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi


lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir


Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih


rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi


tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti


kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri


tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit


kêdah katura 

 pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti


pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih


ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi


ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik


paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki


dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi


angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir


tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki


sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi


sang

 nata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih


apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik


inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis


alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

ya ta wau kang winarnèng margi
lampahira Dyan Jaka wus prapta
anèng ing Tingkir wismane
wus panggih wangsanipun
Radèn Jaka dipun tangisi
mring sagung wangsanira
tan nyana yèn mantuk
cinipta praptèng antaka
dene lami ing mangke prapta pribadi
mila aragan-ragan

sêsêg jêjêl wismane bunèki
samya prapta sagung kulawôngsa
sinungga-sungga rahadèn
antara tigang dalu
Radèn Jaka ngandika aris
mring sagung kulawôngsa
lawan santrinipun
ingsun iki apan arsa
nglêstarèkkên jêng ibu pitungkasnèki
nguni marang wak ingwang

ingsun kinèn ngawulèng narpati
marang Dêmak Jêng Sultan Bintara
jêng ibu darbe sadhèrèk
kaprênah arinipun
dadya lurah suranatèki
ngawula anèng Dêmak
anama Ki Ganjur
santri kalih emut ing tyas
tur sumôngga Radèn Jaka nulya pamit
mring sagung wangsanira

kinèn ngatêr mring santri kêkalih
Radèn Jaka lumampah kalawan
wong roro lêpas lampahe
datan kawarnèng ênu
sampun praptèng Dêmak nagari
anjujug suranatan
wismane Ki Ganjur
lajêng samya tata lênggah
santri kalih angaturkên putranèki
swargi raka paduka

Nyai Agêng Tingkir duk ing nguni
mêling mring amba kinèn ngaturna
mring putra dika ing mangke
arsa suwitèng ratu
Kyai Ganjur lingira aris
iku putrane kakang
baya lihe mupu
kang tinanya aturira
gih punika wijile saking ing Pêngging
pan sampun manjing putra

wêktu ngasar sêmana marêngi
kangjêng sultan têdhak salat ngasar
masjid ing Suranatane
apan ing sabên wêktu
Suranatan kinambang asri
pan tigang dasa cêngkal
wiyare kang ranu
binata mawi têtirah
upacara wus manjing gapura sami
bubar wong Suranatan

samya dhodhok jêng sultan duk prapti
lamun sultan dupi sampun minggah
anulya lumêbêt kabèh
wau ta Kyai Ganjur
nyènèng maring Ki Jaka Tingkir
thole sira dhodhoka
wau sang aprabu
Ki Jaka kèndêl kewala
sarêng cêlak wau Ki Jaka ing Tingkir
malumpat mungkur sigra

sakilèning balumbang wus pranti
kangjêng sultan kagyat duk tumingal
mèsêm alon timbalane
anake sapa iku
Kyai Ganjur gupuh wotsari
pukulun anak kula
rare saking dhusun
Nyai Gêng Tingkir sutanya
angandika sun pundhut sutanirèki
undangên sutanira

Jaka Tingkir ing ngarsa wus prapti
sakalangkung mabukuh rahadyan
jêng sultan lon padangune
sapa aranirèku
bocah desa dene apêkik
Ki Jaka matur nêmbah
pukulun sang prabu
pun Jaka Tingkir kawula
kangjêng sultan pangandikane abêcik
solahe tandukira

awilêtan cahyane amanis
nadyan silih wijiling wong desa
bocah iki unusane
hèh sira ingsun pundhut
mari anèng pamanirèki
sira sun aku anak
Ki Jaka wotsantun
sultan minggah salat ngasar
sabakdane kondur lan Ki Jaka Tingkir
kinanthi manjing putra



Kinanthi
sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir


nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir


anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari


punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri


Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji


sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri


sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana 

 gumêbyur toya
Ki Jaka kinèn gêbyuri


apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati


langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir


jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil


ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih


wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir


dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir


sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing


lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi


datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi



miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji


pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni


ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi


lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir


Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih


rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi


tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti


kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri


tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit


kêdah katura 

 pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti


pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih


ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi


ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik


paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki


dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi


angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir


tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki


sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi


sang

 nata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih


apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik


inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis


alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

sapraptanirèng kêdhatun
wau Ki Jaka ing Tingkir
winor lawan panakawan
miwah putra alit-alit
lamun sang nata cangkrama
tan pisah Ki Jaka Tingkir

nitih garbong bale lumur
para garwa jêbad bèdri
apêpara marang wana
sang nata misah pribadi
wuruke kalih binêkta
katiga Ki Jaka Tingkir

anitih tunggil lan wuruk
binêrêg misah wanadri
ana sima gumarosak
ngandika sri narapati
hèh apa kumrosak ika
wuruk satunggil wotsari

punika sima pukulun
ngandika sri narapati
apa wadon apa lanang
wuruk matur awotsari
dhuh gusti anuwun duka
kilap jalu lawan èstri

Ki Jaka Tingkir wotsantun
lumumpat ing garbong aglis
sigra dènnya bujung sima
cinandhak sima wus kêni
binopong maring ngayunan
praptèng ngarsane sang aji

sang nata tumingal guguk
langkung trêsnanirèng galih
wuwuh dènnya kapracaya
wau Ki Jaka ing Tingkir
yèn amêng-amêng mring toya
sêsungapaning jaladri

sang nata anitih jukung
palwa lêlumban tan kari
titihanipun sang nata
Ki Jaka munggèng ing canthik
yèn ana gumêbyur toya
Ki Jaka kinèn gêbyuri

apa banène gumêbyur
Ki Jaka kinèn gêbyuri
salulup asbujung baya
cinandhak binopong aglis
baya datan duwe karkat
wus katur sri narapati

langkung tyas marwata sunu
asih mring Ki Jaka Tingkir
katongton prawiranira
mangkana sri narapati
wadya prawira tamtama
kalih atus kang sinêlir

jinangkêpan kawan atus
kang samya prawirèng jurit
kang tate susur gudebag
parung lawan cèkèl biring
sêsogok kudhup cêpaka
cêcêg-cêcêg cacing kanil

ababus prawirèng kewuh
jêtmika alus ing budi
limpad pasanging graita
sêmu wiweka nrangwèsthi
wadya prawira tamtama
sadaya samya jrih asih

wus kinarya lurahipun
wau Radèn Jaka Tingkir
sinung nama Radèn Jaka
ing Tingkir lurah kêkasih
misuwur wong sabintara
lamun Radèn Jaka Tingkir

dadi panjanging kêkidung
dadi kondhang wong sabumi
dadi ujaring walanjar
rôndha nom akèh kapengin
sanadyan samia priya
brôngta mring Ki Jaka Tingkir

sandhung jêkluk tiba kabruk
sambat Radèn Jaka Tingkir
kajêngkang karangkang-rangkang
sambat Radèn Jaka Tingkir
ing alun-alun Bintara
sêmana ing sabên enjing

lêbone tamtama iku
sutaning mantri bupati
jinajalan ingadu prang
lan banthèng samya satunggil
lamun banthènge tan pêjah
karo tangan tan ngêmasi

datan kalêbu wong iku
ingundurakên tumuli
linawan tanpa gêgaman
karo asta amatèni
tinapuk miwah dhinupak
maesa danu ngêmasi

miwah lan maesa danu
angêmbari padha siji
pinatèn tanpa gêgaman
karo asta amatèni
kang banthèng miwah maesa
ingadu padha sawiji

pagunungan urut dhusun
wong kang luwih rosa sêkti
samya malêbu tamtama
sadaya dipun ayoni
ana dadi ana ora
mangkana ingkang winarni

ana wong luwih pinunjul
ing Kêdhu wismaning Pingit
Dhadhungawuk namanira
têguhe kapati-pati
malèsèt katiban braja
pan kadya balabag wêsi

lir sinosog godhong têbu
tan ana kang miyatani
sakèh braja tan tumama
Dhadhungawuk duk miyarsi
kalamun sri naranata
amilihi wong sinêlir

Dhadhungawuk wus malêbu
wus prapta Dêmak nagari
lajêng anjujug paseban
ing sangandhaping sitinggil
ênggon prawira tamtama
Ki Dhadhungawuk wus linggih

rahadèn lurah duk wau
lagya ngandikan mring puri
Dhadhungawuk tinakonan
kawula inggih ing Pingit
arsa malêbêt tamtama
dene kawula nèng jawi

tanpa tandhing sampun wudhu
sakathahing wêsi kalis
sarêng kawula miyarsa
lamun gusti sri bupati
karya prawira tamtama
amilihi wong sinêkti

kang tangguh prawirèng kewuh
mila kawula puniki
katura maring narendra
tamtama samya nauri
mangke anggèr radèn lurah
lagya ngandikan mring puri

tan adangu nulya rawuh
wau Ki Jaka ing Tingkir
obah prawira tamtama
Radèn Jaka wus alinggih
umatur umbul tamtama
agèr punika wong Pingit

kêdah katura pukulun
ing rama sri narapati
manjing prawira tamtama
mèsêm Radèn Jaka Tingkir
abot wong dadi tamtama
dinadar karsaning gusti

pan kabèh sakancanipun
warata asusur biring
sadaya akukur pêdhang
kalis sakathahing wêsi
Dhadhungawuk aturira
anggèr langkung sukèng galih

ing badan kula pukulun
lêsu yèn tan mambêt wêsi
anghèr yèn towong sadina
yèn botên dipun suduki
ting gêrmêt ingkang sarira
yèn botên dipun gêbugi

ing alu kalawan watu
miyarsa karsaning gusti
amilihi wong prawira
mila kawularsa ngabdi
manjing ing wadya tamtama
ngandika wau sang pêkik

paman ngong jajal karuhun
Dhadhungawuk matur inggih
anggèr lêgane kang manah
ngandika malih sang pêkik
iya ingsun dhewe paman
kang anjajal ing sirèki

dèn parêk kalawan ingsun
Dhadhungawuk marêpêki
Radèn Jaka lagya mucang
ginigit sadak ngênjêti
saksana sinuduk sadak
bêncah jajane ngêmasi

angêjèpi kancanipun
sadaya dipun wangsiti
sigra kinarocok sadak
ajur mumur rontang-ranting
Dhadhungawuk jisimira
apan ora dadi takir

tan ana liyane iku
sadak kinarya nyuduki
sagung bupati kang seba
kagyat samya aningali
pangrasane Radèn Jaka
anglunas kancanirèki

sêmana anulya katur
dhumatêng sri narapati
yèn Radèn Jaka anglunas
wong Kêdhu wismaning Pingit
tanpa dosa mung jinajal
sinuduk sadak ngêmasi

sangnata kalangkung bêndu
muga ta sang ratu adil
Kyana Patih Wanasalam
tinimbalan praptèng puri
ing ngabyantara narendra
ngandika hèh kyana patih

apa sira nora wêruh
tingkahe Si Jaka Tingkir
matèni wong tanpa dosa
ki patih matur wotsari
pukulun putra paduka
maksih manah rare cilik

inggih dèrèng darbe maklum
kabujêng panas kang galih
ningali wong paksa lancang
sinuduk sadak kumlinting
ngandika Jêng Sultan Dêmak
enggal tundhungên dèn aglis

alasêna dèn agupuh
iku anyukêri bumi
wêtokna jabaning rangkah
aywa wèhi batur siji
dimèn dadi wong alasan
ki patih tur sêmbah mijil



Mijil
kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung


sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh


prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus


wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau


ya ta larut bayune sang pêkik
sumaput kang panon
lir kêna sinampirna awake


kang tumingal wêlas aningali
tan bisa ningali
samarga rawat luh


sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup


kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun


trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung


angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung


banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh


mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur


abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus


mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk



wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung


pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu


Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh


tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut


kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun


sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu


pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh


tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun


duk mêntase seda kakang swargi
ingsun atêtinjo 


iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu


mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku


wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh


Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun


Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun


pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh


lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun


duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru


dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi 


ana catur mungkur


dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku


pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun


kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur


amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku


datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu


lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu


iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug


amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung


dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin


risake sang aji
age sedanipun


age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu


dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun


yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk


Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh


Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup


wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

kyana patih sapraptaning jawi
panggih lan sang anom
dinawuhkên wau timbalane
dika tampi dukane sang aji
andikaning aji
andika tinundhung

sampun dika angancik nagari
timbalan sang katong
Radèn Jaka sandika ature
dhuwunge nulya ngaturkên aglis
kancanira sami
sadaya rawat luh

prapta malih timbalan sang aji
sarwi bêkta kanthong
hèh ki patih punika diyate
bok sanèke manawa na prapti
paringêna iki
diyat limang atus

wus tinampan diyat mring ki patih
wau ta sang anom
lajêng saking paseban lampahe
datan ana kang ngiring satunggil
kampuhira sarwi
rumimonging bau

ya ta larut bayune sang pêkik
sumaput kang panon
lir kêna sinampirna awake
kang tumingal wêlas aningali
tan bisa ningali
samarga rawat luh

sampun lêpas prapta ing wanadri
radèn prawira nom
anèng kali alingan pêpèrèng
manjing jurang-jurangira rumpil
siluk-siluk sungil
mangap singap-singup

kidul wetan ing gubug wanadri
gèn sang prawira nom
tansah wayang-wuyungan driyane
datan mantuk mring wismaning Tingkir
manawa ngèmbèti
marang wangsanipun

trênyuhing tyas kang kèsthi ing galih
dadyanggung wirangrong
katuwone raganingsun kiye
urip nora awor lawan jalmi
rama ibu lalis
anandhang papa gung

angur baya matia wak mami
dèn banjuta ingong
sirêp jalma nalika wayahe
saya trênyuh ing tyasnya gêng kikin
aniba gumuling
sangandhaping waung

banyu banjir prahara dhatêngi
pring ori gumêrot
sindhung riwut prakêmpa gorangrèh
aliwêran pôncawora tarik
angin awor riris
swarane gumuruh

mubêng lesus pan agêgêtêri
agrimis wraksa sol
sêmpal rampal kaprapal arame
lir ginonjing alas gonjang-ganjing
gênjot pinggir wukir
lèngsèr rug kaguntur

abusêkan isining wanadri
anggiwar agêro
pracalita gêtêr patêr dhèdhèt
pan kumêrut bêlêg erawati
pêpak samya nangis
wêlas mring sang bagus

mèh raina sêmu bang gêng grimis
guntur gêtêr angrok
sato wana wurahan arame
têdhuh dhêdhêt gumludhug ngêbêki
lor kidul amuni
kadya cêluk-cêluk

wus raina kèndêl ingkang riris
kang maruta alon
gêbyar ingkang baskara wêtune
Radèn Jaka wus lumampah aris
ngetan nurut wukir
jurang pèrèng parung

pan wus lami anèng ing wanadri
tan kauban wangon
kathah sarpa sima lawan banthèng
ciptaning tyas sokur angêmasi
nèng jajahannèki
wana Cêngkalsèwu

Sukalila anut kang arumpil
jurang pèrèng anjog
nyabrang Kêndhêng angidul lampahe
sabên-sabên dhukuh dèn ampiri
ya ta kang winarni
Kyai Agêng Butuh

tunggil lawan Ki Agêng ing Pêngging
dènira paguron
duk sêmana ki agêng kesahe
atirakat kang sinêdyèng galih
ajar kari siji
anèng gunung Bêlut

kapêranggul lan Ki Jaka Tingkir
Ki Buyut anguwoh
sira kulup rare apa rane
dangu-dangu Ki Gêdhe ningali
wong iki ing lathi
ana èmpêripun

sun têrkoa babo sira kaki
dèn corana bonyok
angakua ing ngêndi wijile
pasêmone mèmpêr kakang swargi
Kyai Agêng Pêngging
cahya ing pamulu

pan Ki Jaka aturira aris
ing Pêngging sayêktos
inggih Kyai Kênonga wartine
pêrnah bapa kawula kiyai
duk taksih rumiyin
gya rinangkul gupuh

tinangisan sirahe kinêmpit
adhuh sutaningong
mêlasasih têmên sasolahe
ya pagene katêmu nèng ngriki
Radèn Jaka Tingkir
matur solahipun

duk mêntase seda kakang swargi
ingsun atêtinjo
iya sira ingsun takokake
wus digawa mring Nyai Gêng Tingkir
lêga ing tyas mami
ana ingkang mupu

mêngko sira katêmu nèng ngriki
radèn matur alon
saking Dêmak suwita sang rajèng
pan kawula kinèn anglurahi
ing wadya pinilih
wiratamtamèku

wus tinutur solahe ing nguni
purwane binêndon
apan sampun ingaturkên kabèh
Kyai Agêng ngungun duk miyarsi
wus binêkta mulih
sapraptaning Butuh

Kyai Buyut Ngêrang dèn utusi
prapta sabrang kulon
sapraptane kyai lon dêlinge
lah ta kakang punika nak mami
kang saking ing Pêngging
pan têtilaripun

Kyai Agêng Kênonga ing Pêngging
sira sok têtakon
Buyut Ngêrang amandêng liringe
adhuh nyawa milu ngêmpèk mami
anak mring sirèki
Ki Jaka anuhun

pan cinatur anèng Butuh lami
radèn prawira nom
kalih wulan nênggih ing lamine
pan winulang sakathahing ngèlmi
tingkah kang sayêkti
wêkasing tumuwuh

lan winulang wong dadya narpati
amêngku kaprabon
wutah kabèh Ki Buyut ngilmune
ingkang ngèlmu jaya wijayanti
lan Buyut Ngrang sami
nêlas wulangipun

duk sêmana katiga alinggih
Kyai Agêng Butoh
Buyut Ngêrang katiga rahadèn
datan kèndêl dènnya mituturi
sira iku kaki
bakal sakaguru

dèn prayitna bekaning dumadi
kang murungkên lakon
sira bakal pradandanan gêdhe
amêndhaka yèn ana nglancangi
bapang dèn simpangi
ana catur mungkur

dêdalane guna lawan sêkti
saking andhap asor
wani kalah luhur wêkasane
kaya sira dhingin amatèni
ing wong magang dhingin
iku dudu laku

pan wus kocap laku dhingin-dhingin
saking andhap asor
ingkang padha pinunjul dadine
para ratu miwah pra dipati
ingkang luwih-luwih
padha wiwitipun

kang tinutur iya para nabi
kang mêngku kaprabon
apadene nabinira dhewe
Kangjêng Rasul niyakaning bumi
kênèng papa dhingin
wêkasane luhur

amung Nabi Suleman kang awit
karsaning Hyang Manon
pan kinarya nglairkên kodrate
amarentah sakèhing dumadi
tan sinung papa wit
mung sawiji iku

datan ana ngiriba samangkin
kamuktèn mêngkono
lamun ora mupakat wiwite
wus mulane dumununga mukti
pan wahyuning eblis
muktining panglulu

lah ta kulup muliha dèn aglis
mring Dêmak ywa adoh
bok jêng sultan ana pandangune
anglintêra sira kanan kering
yèn wus tita gusti
tan ana pandangu

iya nuli muliha mring Pêngging
lan ing Tingkir kono
bok ing têmbe yèn ana lilihe
sri bupati manawa nimbali
kawijilannèki
amêsthi jinujug

amung sira nêdhaa Hyang Widhi
asihe sang katong
pulung iku angalih badhene
arang tiba mring kang dèn sêngiti
pasthi kang dèn sihi
pangalihing pulung

dadyan silih pinêsthi Hyang Widhi
aywa marga rusoh
basa rusuh mangkene têgêse
yèn darbea sira ciptèng batin
risake sang aji
age sedanipun

age pulunge ngalihèng mami
kang mêngkono rusoh
cipta iku arusuh arane
dèn arèrèh dèn narimèng pasthi
satitahing Widhi
budi dèn rahayu

dèn patitis mring Kang Mahasuci
puji kang waspaos
lah pintanên nyawa kang agawe
bumi langit surya lawan sasi
jalukên dèn kêni
budia ing kayun

yèn dohêna kang sira jaluki
sayêkti yèn adoh
yèn parêkna atunggal ênggone
aywa kandhêg dening aling-aling
dêdalan patitis
gonira jêjaluk

Radèn Jaka padhang tyasirèki
miyarsa cariyos
langkung dene kaduwung lampahe
ingkang sampun kalakon ing nguni
èstu lamun sisip
manah wiwit sêpuh

Radèn Jaka tur sêmbah nuwun sih
Ki Agêng lingnya lon
pujiningsun siyang dalu kiye
lan ramanta Buyut Ngêrang iki
sira kang darbèni
wus mangkata kulup

wau radèn anêmbah gya pamit
wus lèngsèr mangalor
tan kawarna lampahe rahadèn
sampun prapta Dêmak têpis wiring
Radèn Jaka Tingkir
kasmaran kadulu



Asmaradana
ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna


tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan



Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala


sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama


kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah


Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama


sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak


sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga


Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar


kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta 

 sêsuta
Jaka Wila wastanipun
kinadangkên lan Mas Mônca


mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa


ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana


duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan


datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika


ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa


alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca


Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah


kang rayi kêkalih angling
lah kakang wontên punapa


tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang


Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah


pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira


pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira


cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas


kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan


lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata


andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala



mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira


Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya


milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran


Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara


radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta


wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang


Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

ya ta Radèn Jaka Tingkir
sapraptanira ing Dêmak
amêlingakên kancane
wadya prawira tamtama
kathah prapta colongan
amanggihi radyan bagus
prasamya lara karuna

tanya Radèn Jaka Tingkir
kadya paranta sang nata
durung ana pandangune
iya marang raganingwang
matur wadya tamtama
inggih dèrèng wontên dangu
lamine wus pitung wulan

Ki Jaka manahnya alit
dene sampun pitung wulan
datan ana pandangune
radèn pamit kancanira
anutugakên lampah
kancane samya umatur
gih sampun têbih kewala

sêdya mantuk dhatêng Pêngging
lampahira Radèn Jaka
manggung sungkawa driyane
nèng marga katiwang-tiwang
anjujur wana pringga
sapraptaning Pêngging sampun
dêdagan kuburing rama

kunêng kawuwusa malih
wontên trahing Brawijaya
sêmpalan Jaran Panolèh
nama Arya Jômbaleka
saking ing Majalêngka
adhêdhukuh ing Talpitu
sukune Ardi Dumilah

Ki Jômbaleka winarni
adarbe atmaja priya
Ki Mas Mônca pêparabe
kang rama alul martapa
anênggih Ki Mas Mônca
datan arsa nunggil iku
ênggoning martapèng rama

sêdya martapa pribadi
wau sira Ki Mas Mônca
pasisir kidul karsane
lampahe kalunta-lunta
nulya ingambil putra
mring Ki Buyut Banyubiru
kang dhêdhukuh kidul Balak

sakilèning Ngatasaji
dadya kèndêl anèng Balak
langkung sangêt pangandhêge
Ki Buyut angambil putra
kalangkung trêsnanira
mring Mas Mônca Kyai Buyut
kadya gènira ayoga

Ki Buyut waspadèng gaib
lamun sira Ki Mas Mônca
ngêmbani ratu badhene
cahyane sampun katingal
sêlaning alis ana
pulung êmbananing ratu
Ki Buyut pan datan samar

kêkalih kadange nênggih
Ki Banyubiru punika
Buyut Majasta namane
lawan Ki Wuragil ika
ing Majasta sêsuta
Jaka Wila wastanipun
kinadangkên lan Mas Mônca

mangkana winuwus malih
wau ta ingkang dêdagan
anèng kubure ramane
Kyai Agêng Pêngging ika
sira Rahadèn Jaka
lagya angsal kawan dalu
ana swara kapiyarsa

ujaring swara dumêling
hèh aja sungkawa sira
angidula ngetan kene
angèngèra wong dhêdhêkah
sakidul desa Balak
Ki Buyut ing Banyubiru
pituture lakonana

duk sare arêmrêm pitik
jênggirat kagyat rahadyan
anulya kesah ge-age
sanake tan ana wikan
wanci bangun raina
lampahe rahadèn bagus
lêpas lampah ngidul ngetan

datan kawuwus ing margi
lampahe Rahadèn Jaka
wus prapta ing Balak lore
atanya wong dhangir kapas
pundi dhêkah ing Balak
Kyai Buyut Banyubiru
sumaur kidul punika

ya ta Radèn Jaka Tingkir
ing Banyubiru wus prapta
kèndêl jawining dhadhahe
sajawining pakarangan
radèn alon têtanya
tinuduhkên sampun laju
Ki Buyut kang kawuwusa

alênggah lawan kang rayi
Ki Wuragil Ki Majasta
punika samya arine
wau Ki Buyut Majasta
tan dangu nulya prapta
katiga samya alungguh
sakawan lawan Mas Mônca

Kyai Banyubiru angling
mêngko ingsun dhêdhayohan
bakal panjênêngan rajèng
kang mêngku rat tanah Jawa
tan dangu katingalan
sigra Buyut Banyubiru
mudhun sarwi latah-latah

kang rayi kêkalih angling
lah kakang wontên punapa
tumurun langkung sukane
Ki Buyut gumuyu ngakak
têtamuningsun prapta
kang sêsotya mèh tumimbul
kari saliliring kênthang

Kya Buyut mêthuk aglis
Rahadèn Jaka cinandhak
dhuh gusti nyawa nah anggèr
radèn arsa atur sêmbah
Ki Buyut kipa-kipa
adhuh lae sampun-sampun
kamangkara atur sêmbah

pan badhe gulung nagari
amêngku rat tanah Jawa
sigra atata lênggahe
Ki Buyut alon ngandika
hèh Ki Mas Mônca sira
ngabêktia wong abagus
iya iku gustinira

pan wus karsaning Hyang Widhi
sotya êmbana kancana
sigra dènnya awotsinom
wau sira Ki Mas Mônca
nulya tata alênggah
Ki Buyut ing Banyubiru
kalangkung ing trêsnanira

cinarita tigang sasi
nèng Banyubiru rahadyan
Ki Buyut nêlas wulange
ngèlmu jaya kawijayan
widagda ing kadibyan
miwah ngèlmu dadi ratu
Ki Buyut wulange nêlas

kadangipun kang wuragil
Ki Wuragil namanira
Ki Buyut Majasta mangko
anake Ki Jaka Wila
pinundhut ingkang raka
Kyai Buyut Banyubiru
tinumutkên mring rahadyan

lah anggèr sêdhênge mangkin
masang tibaning nugraha
dika kondura rahadèn
marang nagari Bintara
mupung ramanta sultan
ing rêndhêng mangsanya iku
cangkrama ngardi Prawata

andika ngatingal nuli
pun bapa bêktani tumbal
kang dadya sarat masrute
kawula bêktani lêmah
lolohên nèng maesa
yèn angsal maesa danu
dimène ngamuk kewala

mri pasanggrahan narpati
môngsa wontêna kang nyôngga
liyane andika radèn
rayi dika Ki Mas Mônca
sagène sampun pisah
Ki Wila Wuragil iku
rumêksa ing gustinira

Ki Buyut sigra ngundhangi
marang anak putunira
Ki Buyut lon andikane
hèh putu padha karyaa
gèthèk ingkang prayoga
ya badhe titihanipun
Radèn Jaka mêdal toya

milir marang ing bênawi
saking toya wilis ika
iya anjog kali Dêngkèng
pan ing Banyubiru ika
kidul Dêkèng prênahnya
ing êlore Wukirkidul
kidul wetan Pamasaran

Ki Buyut awanti-wanti
lêmah punika ing benjang
lolohna maesa age
maesa danu punika
inggih kang dados sarat
jalaran dika dinangu
marang Jêng Sultan Bintara

radèn tur sêmbah gya pamit
lawan sira Kismônca
katiga Ki Wuragile
sêkawan Ki Jaka Wila
sarêng pamit anêmbah
Ki Buyut Majasta tumut
lajêng mantuk mring Majasta

wus mangkat sêkawan nuli
ing Banyubiru punika
ngatêrakên kali Dêkèng
wus numpak gèthèk sadaya
toya gêng santêr ika
Ki Wira Wuragil iku
kalih samya bêkta satang

Ki Mas Mônca wêlahnèki
kalawan Rahadèn Jaka
tan cinatur ing milire
wus prapta dhukuh Majapta
tigang dalu nèng kana
nulya lajêng lampahipun
apungkur dhukuh Majasta



Pangkur
sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana 

 katon lare ngangsu
tinakonan mring Mas Mônca
sira iki rare ngêndi


ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi


baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding


bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi


kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani


gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit


gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi


singa mangsah sarêng pêjah
niru butah kahadèn 

 tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih


bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki


ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping


rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting


cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis


Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi


arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut 

 gusti


Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri


andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil


Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir


wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami


ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

sampun anjog ing bêngawan
gèthèk milir nalika asar kang wanci
Kêdhung Srêngenge duk rawuh
mêndhung riris wor barat
ing nalika ana katon lare ngangsu
tinakonan mring Mas Mônca
sira iki rare ngêndi

ponang rare nulya musna
gèthèk mubêng pan ora bisa milir
amilir-milir kawangsul
winêlah nora kêna
pan sinatang datan jajag satangipun
ngalor ngidul aputêran
datan antara kaèksi

baya gêbèl pan angrangap
pinggir Kêdhung Srêngenge pan ngêbêki
molah toya lir kinêbur
bajul ingkang bêbegal
pan kinongkon bajul marang ratunipun
ratune Ki Baurêksa
Jalumampang kang tinuding

bêkta tigang atus bala
sigra gujêg kang gèthèk dèn gendholi
Wuragil Wila andulu
jungkêl kalêngêr mulat
ya ta radèn alon dènira amuwus
hèh yayi dipun prayitna
bilai agêng dhatêngi

kang gèthèk alumba-lumba
Ki Mas Mônca sinaut anadhahi
sinaut lajêng agêlut
kuwat Jaka Amônca
bajul siji binanting binuwang mamprung
tibèng dharatan gya pêjah
kang kari ngêbyuk belani

gêbèl pinggir gèthèk ngrangap
radèn angling yayi dèn ngati-ati
sira jaba jêro ingsun
aywa yayi pêpeka
sigra radèn anggêbyur malêbèng kêdhung
katingal baris agabag
lir ratu amangun jurit

gègèr praptanira radyan
lajêng mangsah angamuk radèn mantri
andhupak jêjak anapuk
anyandhak ngadu kumba
sarêng ngamuk rahadèn kalangkung liwung
saking pangrêksaning Suksma
mungsuh ngisis kèh ngêmasi

singa mangsah sarêng pêjah
niru butah kahadèn tan kumingsir
kinêrêg-kêrêg sinaut
wêntala datan pasah
yèn abanting rinangkêp tiga malêduk
rangkêp sakawan binucal
malêdug tan môngga pulih

bramantya ratuning baya
mulat lamun balane akèh mati
Baurêksa mangsah kiwul
rahadyan tinarajang
gya sinaut têpung kabèh angganipun
agênge Ki Baurêksa
sabongkoting tal gêngnèki

ilate kadya daludak
anglir kapurancang utunirèki
ulêse pêthak lir kapuk
netra kadya mutyara
Radèn Jaka sinaut-saut marucut
amubêng nèng sukunira
kinipat lumumpat kuping

rinogoh ilate kêna
lumba-lumba radèn kukuh tan osik
bêngawan kadya kinêbur
ya ta kang anèng dharat
Ki Mas Mônca arame pêluk-pinêluk
lawan Patih Jalumampang
adangu banting-binanting

cinandhak Sang Jalumampang
gya binanting tiba dharatan têbih
malêduk nèng kayu sêrut
pêjahe Jalumampang
bajul kathah kang mara-mara kacakup
gêlasah binuwang dharat
kang urip pating karêmpis

Mas Mônca tuhu prawira
pan wus kawon bajul kang anèng nginggil
Ki Wuragil Wila sampun
wungu samya tumingal
dene kathah bajul gêlasah kang lampus
ya ta ingkang anèng toya
Baurêksa wus kajodhi

arsa polah datan bisa
sampun nungkul balane dèn sapihi
kang samya sêdya têtulung
radèn alon ngandika
iya apa panungkulmu marang ingsun
matur sang narpati baya
punapa pinundhut gusti

Radèn Jaka angandika
ingsun mundhut pajêg bajul sirèki
siji-siji sabên taun
Baurêksa turira
inggih gusti sumanggèr karsa pukulun
inguculakên saksana
nulya byar katon jro puri

andhêndhêng kadhatonira
Baurêksa sineba jroning puri
rahadyan sinuhun-suhun
asri kadhatonira
cinarita Radèn Jaka tigang dalu
anèng kayanganing baya
nulya mit radèn wus mijil

Ki Baurêksa tut wuntat
angatêrkên sajabaning jro puri
lawan angaturi bajul
kawan dasa ngatêrna
anyônggaa gèthèke rahadèn bagus
prapta ing jawi rahadyan
wus minggah ing gèthèk milir

wus panggih rencang sadaya
samya ngungun radèn dipun tangisi
anyana kalamun lampus
anèng sajroning toya
radèn angling lah uwis padha rahayu
ana pangrêksaning Suksma
mring sira kalawan mami

ratuning baya wus kêna
wus kajodhi lawan ingsun ing jurit
kang dadi panungkulipun
iya Si Baurêksa
pajêg bajul siji-siji sabên taun
Ki Mas Mônca atur sêmbah
mêgatruh rasaning galih



Mêgatruh
sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon


wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton


lampahnya lon 

 sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong


ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon


mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon


samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor


sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon


praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom


sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh


hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok


nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom


gya rinangkul pagene ta sira kulup


turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos


duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon


wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon


wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh


angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon


nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon


bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog


sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong


bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos


salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir


radèn nulya mêntas alon


tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon


kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok


atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog


ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh


aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh


nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

sigra milir kang gèthèk sinôngga bajul
kawan dasa kang jagèni
ing ngarsa miwah ing pungkur
tanapi ing kanan kering
kang gèthèk lampahnya alon

wus binuwang wêlah lawan satangipun
Ki Wila lawan Wuragil
eca prasamya pitêkur
angadhêp mring gustinèki
bakda ngisa praptèng Bêton

lampahnya lon sirêp rare praptèng Butuh
rahadèn ika tan pangling
lamun laladan ing Butuh
arsa kèndêl radèn pêkik
amangsit bajul kang gendhong

ingkang gèthèk ginêdhog-gêdhog ping têlu
bajul samya mirsa wangsit
ing wangsite radèn bagus
anulya binêkta mingkir
kang gèthèk cinancang alon

mring Ki Wila lawan Ki Wuragil sampun
cinancang witing kuwèni
akukuh cinancang êduk
karipan samya aguling
sadaya samya kuwayon

samya eca sadaya dènira turu
Ki Agêng Butuh winarni
ing wancine têngah dalu
tumingal padhanging wêngi
ana gumêbyar saking lor

sigra têdhak wau Kyai Agêng Butuh
apa ingkang padhang iki
padhange pan kaya wahyu
nanging nora maring mami
kaya cahyaning kaprabon

praptèng pinggir kali Kyai Agêng Butuh
wong papat guling kêpati
sanginggiling gèthèk wau
kang sawiji dèn tungkuli
cahyane mancur sang anom

sakêlapa têkan ing satabonipun
Kyai Agêng Butuh angling
dene iki anak ingsun
têka turu pinggir kali
Ki Buyut anguwoh-uwoh

hèh ta kulup sira tangia karuhun
abêtah têmên sirèki
sare ana pinggir banyu
tan wruh dutaning Hyang Widhi
cahya nurbuwat kang mencok

nulya wungu kagyat ana nguwuh-uwuh
ting gregah wus mêntas sami
katingal Ki Agêng Butuh
jumênêng nèng pinggir kali
nulya radèn awotsinom

gya rinangkul pagene ta sira kulup
turu nèng pinggiring kali
nulya rahadèn umatur
sasolah tingkahing nguni
purwa wêkasaning wartos

duk miyarsa ki agêng amanthuk-manthuk
iya talah sira kaki
pinarêng padha rahayu
paran ta ingucap malih
wahyu pan wus ngalih ênggon

wis binêkta kang putra mring dalêmipun
wus tata prasamya linggih
Ki Agêng Ngêrang wus rawuh
nulya samya tata linggih
Ki Buyut Ngêrang têtakon

wus tinutur ing purwa wêkasanipun
Ki Buyut Ngrang duk miyarsi
ngungun sokur ing Hyang Agung
cinatur satêngah sasi
gènira kèndêl nèng Butoh

angandika Kiyai Agêng ing Butuh
lêga têmên ing tyas mami
lah payo mangkata gupuh
mupung ramanira aji
anèng Prawata lagyandon

nulya nêmbah apamit rahadèn bagus
Ki Agêng ngatêr nèng kali
lan Ki Buyut Ngrang puniku
wus numpak ing gèthèk sami
lajêng milir lampahnya lon

bajul saking Kêdhung Srêngenge puniku
ingkang ngayap gèthèk sami
asuka pating galêbyur
swarane bajul nèng warih
akathah kang samya badhog

sugatane bajul sapêngisor iku
atata pan kadya jalmi
singa kadalanan suguh
kongkonane ratunèki
anggilir bajul kang gendhong

bajul saking ing luhur prasamya nganggur
amung sami anjagani
angiring samya nèng pungkur
giliran samargi-margi
kunêng kocaping cariyos

salèr wetan Majênang bêngawan nikung
gèthèk ginêdhog ping kalih
bajul myarsa wangsitipun
anulya binêkta minggir
radèn nulya mêntas alon

tinatasan sadaya kang gèthèk sampun
kang bajul samya udani
ing wangsite radèn bagus
kalamun karyane uwis
wangsite radèn wus anon

kang anggendhong gèthèk sadaya wus wangsul
ya ta wau radèn mantri
kèndêl sangandhaping Bulu
ana wong babad marani
pan sarwi anyangking pecok

atêtanya wong papat kang samya ngaub
anak pakênira pundi
rahadèn alon sumaur
ing Dêmak manira iki
ngêndi dalane kang anjog

ing Prawata pundi prênahe kang gunung
angalèr ngilèn puniki
rahadèn lingira arum
apan alasira iki
iya besuk dadi dhukoh

aranana desa ing Tindak puniku
kawit ingsun tindak iki
saking ing bêngawan iku
wong kang babad anauri
gih benjing yèn dadi dhukoh

nulya lajêng rahadèn ing lampahipun
anurut jurang kang rumpil
wus lêpas ing lampahipun
wong papat tan angsal margi
ambêrêg maesa gupoh



Durma
sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi


pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis


têtimbule Ki Buyut wawêlingira 


dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig


wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni


pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli


pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali


asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi


yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi


yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli


tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih


sangsaya sru maesa pangamukira


kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi


apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali


Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi


pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir


kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi


sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri


lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari


amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir


Jêbat Juru lumajêng praptèng ngayunan
matur saaturnèki 


ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli


undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi


nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati


tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi


awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis


wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis


Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati


kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri


Radèn Jaka wus ngulihi gyannya lama
suka kancane 

 lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih


sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi


nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki


wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi


sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi


ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri


jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami


datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati


sakalangkung prasamya nikmating jasad
mangkana sang ayogi
kerid praptèng Dêmak
sakarsèng 

 sinung papan
pundi ingkang dèn karsani
milih sumôngga
ing Ngadilangu apti


padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki


ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih


Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit


nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi


wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi


kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji


-  -
Pratelaning Kalêpatan

sampun prapta jajahan wukir Prawata
kèndêl rahadèn mantri
dening sampun cêlak
kalawan pasanggrahan
wong catur anèng wanadri
ucal maesa
andanu kang prayogi

pan wus dangu ucal maesa tan angsal
nulya ana kaèksi
kinêpung wong papat
cinêkêl mring Mas Mônca
ponang maesa tan osik
wus linolohan
lêmahing Banyuwilis

têtimbule Ki Buyut wawêlingira
dupi kalêbon siti
ambêkos jênggirat
mandêlik kipat-kipat
agèdhèg-gèdhèg mucicil
lir singa lodra
ambêkos kirig-kirig

wus anginthar minggah mring ardi Prawata
ing pasanggrahan prapti
angamuk pondhokan
nujah angundha-undha
gidra-gidro ngobrak-abrik
gègèr puyêngan
kêbo ambilaèni

pan rinampog binêdhilan tan tumama
têguh kapati-pati
kathah kapracondhang
para mantri ing Dêmak
kang sinundhang angêmasi
kang nora pasah
mati dèn uli-uli

pan gumuruh kapiyarsa pasanggrahan
katur marang sang aji
yèn danu maesa
tan pasah dening braja
kadrawasan pra mantrining
wadya prawira
tamtama dèn timbali

asanega wadya prawira tamtama
nêdya arsa ngêmbari
prapta umbul tiga
umangsah karo tangan
amajua gênti-gênti
kêbo cinandhak
sirahe dipun bithi

yèn sabêne wadya prawira tamtama
datan kongsi ping kalih
yèn napuk maesa
muncrat sumyur sirahnya
mung punika tan nyampuni
mênggah sadaya
saya galak nglangkungi

yèn sinundhang wadya prawira tamtama
iya nora ngênèni
sunguning maesa
kumêdul lambungira
ingundha tininggil-tinggil
pan ora pasah
sayah dèn uli-uli

tinulungan gantya kang samya umangsah
lêsah dipun bijigi
apan ora pasah
sariranira lupa
tamtama nglêmpuruk sami
pating balêsar
tan ana môngga pulih

sangsaya sru maesa pangamukira
kêbo angobrak-abrik
miwah pra dipatya
kathah sayah dèn undha
binarondong dening bêdhil
datan tumama
pan kadya kulit wêsi

apan iku wus kalêbon têtimbulan
lêmahing Banyuwilis
marmane kalintang
têguh prakosanira
mimis datan angênèni
myang mimis waja
kabèh kadya gulali

Sultan Dêmak sigra minggah pêpagungan
apan arsa udani
solahing maesa
kang sangêt karya gita
duk tumingal sri bupati
ngungun jroning tyas
têmên mesa ngajrihi

pan kinêpung wau saking katêbihan
singa katêmpuh ngisis
sultan langkung duka
ya ta wau tumingal
wong papat samya ningali
kang anèng ngarsa
nênggih Ki Jaka Tingkir

kangjêng sultan gupuh dènira tumingal
nulya utusan aglis
juru timbalana
Si Jaka Tingkir ika
tarinên ngêmbari iki
mesa kang krodha
yèn uga anguwisi

sun apura saluputing putraningwang
samana amarêngi
lilih kangjêng sultan
Ki Jêbat Juru sigra
rahadèn dipun plajêngi
Mas Mônca mulat
jawil mring radèn mantri

lah paduka punika pinalajêngan
rahadèn dhodhok aglis
Jêbat Juru sigra
dhawuhakên timbalan
anggèr timbalaning gusti
punapa dika
purun inggih ngêmbari

amrawasèng maesa danu kandhuhan
radyan umatur aris
yèn wontên timbalan
nadyan silih wêwaha
sapta maesa puniki
prapta ing pêjah
datan nêdya gumingsir

Jêbat Juru lumajêng praptèng ngayunan
matur saaturnèki
ing putra paduka
pêjah gêsang sumôngga
sigra ngandika sang aji
kinèn nêmbanga
galaganjur tumuli

undhangêna si apatih pra dipatya
dèn rame anyuraki
nulya dhinawuhan
patih lan pra dipatya
galaganjure wus muni
kêbo miyarsa
jênggirat ambêkosi

nulya radèn majêng mangsah lawan asta
maesa amarêngi
anumbug angundha
rame maksih dèn uja
pinrih sukane sang aji
angundha-undha
anulya dèn lumpati

tinadhahan rahadèn ingundha tiba
kaplèsèt gigirnèki
kang buntut cinandhak
sinêndhal asta kiwa
jêbol sigra ngolang-aling
anglumba-lumba
mungsêr numbug bijigi

awurahan surake lor kidul wetan
anumbug bijig bêrik
tinadhahan dhadha
wus dangu gya cinandhak
binanting anulya mijil
lêmah timbulan
kang saking Toyawilis

wus anglumpruk maesa tan darbe karkat
suka sri narapati
tuhu yèn prawira
Si Tingkir sutaningwang
sigra nulya dèn timbali
praptèng ngayunan
ulatnya sêmu manis

Radèn Jaka Tingkir ingantukkên nulya
kalurahanira lami
prawira tamtama
sang nata angandika
ingsun arsa kondur kya patih
angundhangêna
sagung bala dipati

kyana patih mijil angundhangi bala
jêngkar sri narapati
sing wukir Prawata
swaraning awurahan
dasih tan kawarnèng prapti
nagari Dêmak
Jêng Sultan malbèng puri

Radèn Jaka wus ngulihi gyannya lama
suka kancane lami
gantya winuwusa
Lêmbu Pêtêng Rahadyan
ing Tarub kramantuk dening
nênggih sang rêtna
putri Tarub Nawangsih

sasedane kang rama nguni rahadyan
Lêmbu Pêtêng wus nami
Kyagêng Tarub ika
satunggil putranira
Gêtaspandhawa Kiyai
Gêtaspandhawa
punika asêsiwi

nama Kyagêng ing Sela pan kawarnaa
anyêpêng gêlap kêni
jêng sultan samana
undhang arsa pêpara
mring Kalijaga mondhongi
mring sang pinalênggah
Kalijaga mayêki

wus samêkta punang bala sigra budhal
sang prabu pan kairing
wadya tigang lêksa
tuwin kang pra dipatya
busana mawarni-warni
lir wukir sêkar
sang prabu nitih èsthi

sampun lêpas lampahnya wau sang nata
ing marga tan winarni
Carêbon Sang Nata
nèng dhukuh Kalijaga
lan sang wiku apêpanggih
wau jêng sultan
ngaras suku ngusapi

ing padanya sarya matur angrarêpa
mondhongi Dêmak nagri
sang pandhita arsa
nyugata para wadya
sêsaos gêdhong pribadi
kang pra dipatya
satriya para mantri

jêng sinuhun mung ngliwêt kêndhil sajuga
kêndhil Siyêm puniki
sarwi solèt bêkta
ngubêngi sang ayogya
ngêdhuk liwêt nèng ngarêping
para dipatya
pyambak lan bala sami

datan têlas isining kêndhil sajuga
binukti anuwuki
bala tigang lêksa
bikut panadhahira
wah kinêdhuk paran dening
pan dèrèng têlas
wong tri lêksa ngrahmati

sakalangkung prasamya nikmating jasad
mangkana sang ayogi
kerid praptèng Dêmak
sakarsèng sinung papan
pundi ingkang dèn karsani
milih sumôngga
ing Ngadilangu apti

padhukuhan dahat awoning pribadya
kang pênêd datan apti
Ngadilangu mila
pinilih sarjunira
data tita sri bupati
kang cinarita
nênêm putranirèki

ingkang sêpuh wanodya adhaup angsal
Kyagêng Langgar wêwangi
putra Kyagêng Sampang
jalu malih panênggak
pangeran arya puniki
nuntên arinya
èstri krama pan olih

Pangran Kalinyamat ran Ratwalinyamat
rayi malih pawèstri
pinaringkên marang
Jaka Tingkir Dipatya
ing Pajang tinanêm nagri
malih wanodya
Ratu Kambang kang buncit

nama Radèn Timur nênêm jangkêpira
kangjêng sultan kang rayi
pangeran punika
Seda Kali samana
tilar putra mung satunggil
jalu tur pelag
Dyan Panangsang wêwangi

wus tinanêm anèng nagara ing Jipang
dadya pangran bêbisik
Ariya Panangsang
ing Pajang winursita
kilèn wetan Butuh sami
arsa binabad
wetan Pêngging kinardi

kitha agêng kathah ingkang atut wuntat
wus dadya kang nagari
dahat arjanira
samana Kangjêng Sultan
ing Dêmak nandhang grah lami
sigra palastra
ing Pajang madêg aji

