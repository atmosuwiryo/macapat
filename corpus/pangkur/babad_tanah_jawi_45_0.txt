lah ngaturna tobatira
mring wakira Urawan anèng jawi
Dipati Urawan iku
dhawuhakên timbalan
wus dilalah karsane Kang Maha Agung
Radèn Sukra têka gampang
wadya Bugis dèn tundhungi

regole nulya binuka
kinèn mêdal sagunging wadya Bugis
lingnya ywa na ganggu-ganggu
marang wong Bugis samya
Ki Urawan umanjing ing kori gupuh
kalawan Ki Wiraditya
Radèn Sukra angabêkti

Ki Urawan lon angucap
ingsun anggèr ngêmban timbalan aji
dhawuha marang sirèku
karsane sri narendra
sira kinèn milih salah sikinipun
kalamun sira kang gêsang
bapakira kang ngêmasi

yèn bapakira kang gêsang
sira kulup iya ingkang ngêmasi
mungguh ta panêmuningsun
yèn sira milih gêsang
bapakira iya kang nêmoni lampus
dadi luwih saking tuna
ramanta dènnya sêsiwi

iya marang jênêngira
duwe anak lanang amalês pati
ramanta tumêkèng lampus
margane saking sira
ya ta Radèn Sukra nêmbah alon matur
inggih wa kula sandika
anglampahi ukum pati

nanging panyuwun kawula
kangjêng rama ngaksamaèng sang aji
sampun ngantos manggih lampus
de kula sampun pêjah
anging pêjah kula sampun margi tatu
eman risak jisim kula
Ki Urawan anauri

aywa sumêlang ing driya
gya sinungan wisa kalangkung mandi
Radèn Sukra kinèn ngunjuk
nanging datan tumama
sigra Kyai Môndaraka ngukêl rambut
gulunira dipun idak
binêthot rambutirèki

Radèn Sukra wus palastra
Ki Urawan tur pirsa ing sang aji
de Dyan Arya Sindurjèku
sakêdhik dosanira
linuwaran winangsulkên lênggahipun
ngrênggani ing kapatihan
ya ta wau sri bupati

nimbali Nyai Suwônda
praptèng ngarsa ngandika sri bupati
Suwônda sira sun utus
mênyangèng kapugêran
amundhuta ing yayi mas putranipun
èstri nom ingkang pêparab
Dyan Ajêng Impun dèn aglis

sandika sigra lumampah
Ni Suwônda kapugêran wus prapti
lumêbu ing dalêm agung
kapanggih Jêng Pangeran
Pugêr nuju pinarak ing gandhok mungguh
kang garwa kalih nèng ngarsa
tuwin kang putra kêkalih

ya ta wau Ni Suwônda
andhawuhkên timbalannya sang aji
gusti kawula ingutus
raka paduka nata
putra dalêm Dyan Ajêng Impun pinundhut
lumêbêt sajroning pura
raka dalêm sri bupati

kapengin putra wanudya
amrih dados panglipuring panggalih
dene kaping kalihipun
lampah amba dinuta
kinèn layat putra dalêm kang wus lampus
tanapi paring salawat
tuwin kalih kêbar mori

ya ta sampun tinampenan
paring dalêm arta rongatus ringgit
jêng pangran alon umuwus
sumanggèng karsa nata
nora ngrasa manira adarbe sunu
mung drêma ngaku kewala
kabèh kagungan nrêpati

wontên malih putranira
èstri Kangjêng Pangeran Pugêr nênggih
kadangnya Dyan Ajêng Impun
pinundhut ing sang nata
dadya kalih putrèstri ingkang pinundhut
ingaturkên kalih pisan
dening rama putra kalih

maksih kênya kalih pisan
Suwônda mit angiring sang dyah kalih
anumpak joli umungguh
ing marga tan winarna
sampun prapta lumêbu ing jro kadhatun
katur ing sri naranata
wau sang putri kêkalih

nèng pura pinutra-putra
ya ta mangke malih ingkang winarni
Wiranagara winuwus
kang wus mukti wibawa
nèng Pasruan agêmah nagaranipun
khewan tanpa kinandhangan
kèdhêp janma kanan kering

sang dipati sinewaka
pra satriya prameya tuwin mantri
Rôngga Bun Jaladri ngayun
Bèi Lor Kidul ngarsa
angandika Wiranagara Tumênggung
Ngabèi Lor Kidul padha
siyagaa ing ajurit

para mantri sadayanya
iku padha sira dua ing jurit
sandika lèngsèr sing ngayun
lajêng ngundhangi wadya
dènnya nata wadyanira tigang dalu
wus kumpul sagunging wadya
budhal kang samya abaris

gêgamane warna-warna
ingkang dadya panganjure ing baris
wadya ingkang numbak biru
kiru banderanira
pan aciri banthèng putih ingkang tunggul
wong numbak wulung sambungnya
irêng banderanirèki

cirine palwaga seta
wong adarba yuda golongannèki
sadaya atêguh-têguh
wolung puluh golongan
tumbak benang ingkang nambungi ing pungkur
cirinira macan seta
wong surènglaga nambungi

bung ampèl wêwaosira
tunggul kuning cirine gajah putih
nrangwèsthi golonganipun
wong numbak putih wuntat
banderèjo kalacakra cirinipun
abayak arak-arakan
golongan wong jayèngpati

kang mangku gaman jro mangkya
Ngabèi Lor Kidul sisihannèki
kang para mantri sumambung
Bun Jaladri Bun Jladha
Bajopati Jalapati sisihipun
Bun Jalapinaron lawan
Lêmbu Singadara wuri

Lêmbu Giyêng Ônggajladha
Lêmbu Wanasrênggi Mbu Patha-pathi
Panatasngron Lêmbu Gêdrug
pra mantri warna-warna
samya ngumpul lumampah mungguh ing pungkur
kalawan sawadyanira
sikêp tulup sadayèki

tiga blah èwu kathahnya
prajurite kang adèn-adèn sami
kajawi tiyang pêpikul
kang nyêkêli turôngga
pakathike para pratiwa nung-anung
tan winarna lampahira
Selamanglong sampun prapti

lajêng wau lampahira
sampun mancik tanah Madiun prapti
môncanagari sadarum
tan ana mapag yuda
sami ngungsi tilar bale griyanipun
ya ta laju lampahira
praptèng Panaraga nênggih

gègèr wadya lit sadaya
samya ngungsi mring arga myang wanadri
sakalangkung susahipun
ngungsi saparan-paran
jurang-jurang pèrèng-pèrèng ingkang trêjung
trêbis-trêbis myang wulusan
tan wus solahe wadya lit

nênggih kitha Panaraga
dèn êbroki Ngabèi Lor lan mantri
sakawan pra mantrinipun
pangarsaning gêgaman
sampun têbih lakon sadina lêtipun
lan baris agung punika
kang ana ing Panaragi

kunêng ingkang bêbarisan
kawarnaa kangjêng sri narapati
Kartasura Sang Aprabu
enjang siniwèng wadya
pêpak andhèr sagung pratiwa nung-anung
aglar anèng pagêlaran
sang nata nèng pôncaniti

magêrsari lan kaparak
priyantaka jajar lan saragêni
ing kanan tamtama mungguh
keringe wong nirbaya
wong pinilih wirabraja sisihipun
kartiyasa wisamarta
mangudara kang nisihi

niyaka lan patrayuda
wong kanoman punika kang nisihi
jagabaya jajaripun
nyangkragnyana wisôndha
nutramandhung ajajar lan martalulut
kalawan singanagara
gandhèk mantri anom nênggih

patranala darpahita
suranata ajajar lawan carik
tan têbih lawan sang prabu
punggawa andhèr ngarsa
ari nata tigapisan munggèng ngayun
Jêng Pangeran Pugêr ngarsa
gumanti sinom pangrawit

Pangeran Arya Panular
lan Pangran Arya Matawis
Adipati Sindurêja
ing Madura Adipati
Dipati Surawèsthi
Ki Urawan jajaripun
Tumênggung Wiradigda
Mangkyuda Natayudèki
kang pratiwa Ki Tumênggung Sumabrata

Wirarêja Mangunpraja
Suratani munggèng kering
pasisir bang kulon seba
Suranata Dêmak nangkil
Sindurja awotsari
pukulun gusti sang prabu
ulun atur uninga
wadyanya Wiranagari
sampun prapta abaris ing Panaraga

kalangkung kathah balanya
gangsal èwu winatawis
kalêbêt gamêl pikulnya
sang nata ngandika aris
samêktaèng ajurit
pratêlunên wadyaningsun
mantri bupati padha
dhimas Pugêr ingsun tuding
nindhihana sagunging para bupatya

kalawan sira dèn enggal
paringa nawala maring
kumêndur sira nakokna
caraka petor kang prapti
iyèku kang amundhi
layange kaki gurnadur
lan kang para radpênya
nagih kasaguhan mami
wus sapira lawase praptaning duta

si kumêndur tuturana
lairna sajroning tulis
yèn ing samêngko wong Jawa
lagyewuh anêmu kardi
nadhahi mungsuh prapti
wong bang wetan luwih agung
prakara saguh ingwang
ingsun durung bisa galih
lagya susah angadoni jayèng yuda

malahta sira mundhuta
bêbantu wadya Kumpêni
nanggulanga ing ayuda
yèn ora gêlêm bantoni
apa ta kudu nagih
marang kasaguhan ingsun
de praptane mungsuh kang
ngêbroki nèng Panaragi
dèn balèkna aywa na cabar ing karya

kang sun tuduh nindakana
anindhihi ing ajurit
adhi mas Pugêr kalawan
wadya Kartasura iki
bupati lan prajurit
apan iku pinratêlu
saduman mangsah aprang
saduman tunggu nagari
kang saduman ngusungi mriyêm Mataram

Adipati Sindurêja
sandika manêmbah nuli
mantri kêkalih dinuta
mring Japara lan Sêmawis
nata dangu tinangkil
gya jêngkar kondur ngadhatun
ginrêbêg pra biyada
lir Hyang Endra Suranadi
duk ginrêbêg widadari nèng kayangan

praptèng sitinggil dhêdhawah
Suwônda sira sun tuding
dhimas Pugêr timbalana
lawan Si Sindurja Patih
miwah dhimas dipati
ing Sampang barênga malbu
Suwônda nêmbah mentar
sapraptaning pôncaniti
pratiwa tri tampi timbalan narendra

gya kerid priyagung tiga
sapraptanirèng jro puri
sri naranata pinarak
anèng prabayêksa nênggih
praptane priyagung tri
ingandikan maring ngayun
katri sarêng manêmbah
ngandika sri narapati
hèh yayi mas ingsun tari jênêngira

Sindurja lan yayi Sampang
paran ta Kumpêni iki
wanti-wanti nagih mringwang
lamun ana têka maning
layangira panagih
kang saking kaki gurnadur
sun sanggup apa ora
Pangran Pugêr matur aris
langkung karsa pukulun sri naranata

botên kenging nglangkungana
ing karsa paduka aji
sri narendra angandika
hèh kono pikirên adhi
paran dadine ugi
ing pikir ingkang tinêmu
pangran matur anêmbah
pinogok inggih prayogi
tanpa damêl maringkên malih sang nata

siti Crêbon ing Pasundhan
Sindurja nambungi angling
jêng rakanta sri narendra
apan sampun anyanggupi
paring aji Kumpêni
kang pêjah madyaning pupuh
lan sagunging balônja
môngka sanguning ajurit
sri narendra nguni sanggup amangsulna

kadospundi ing samangkya
kalamun dipun singlari
Pangeran Pugêr ngandika
tan angèl turira iki
tan susah sri bupati
sira bae kang sumaur
kabèh rat nusa Jawa
kagungan dalêm sang aji
wong Kumpêni amung bantu ing ayuda

kangmas dènnya madêg nata
nora jinunjung Kumpêni
dhèwèke têtulung yuda
uwis nampani pêparing
Crêbon Pasundhan iki
apora wus nêmu untung
lan maninge Walônda
linilan padha lêloji
omah-omah ana ing liya nagara

Japara Têgal Sêmarang
tan nganggo panêbas bumi
dènnya padha dagang layar
tanpa prabeya mas picis
apa ingucap maning
iku kabèhpan wus urup
yèn mêksa panagihnya
ngambanga anèng jaladri
gone padha ngancik bumi tanah Jawa

ngombe banyu tanah Jawa
akèh ajine sayêkti
mara padha dèn murwata
sukêt godhong tanah Jawi
sapa ingkang duwèni
lan kèringan dhèwèkipun
anèng pasisir kana
wong Jawa tan ana wani
ngarubiru sinangaja sapolahnya

iku kawasane sapa
tan liyan kang madêg aji
sumambung Dipati Sampang
inggih kasinggihan ugi
apan tiyang Kumpêni
mring tanah Jawi bêburuh
buruhan wus tinômpa
nuntên kesaha kang têbih
sampun manggèn anèng bumi tanah Jawa

wangsula mring Batawiah
iku kang wus dèn lilani
Kumpêni angênggonana
sanadyan nagri Batawi
lamun sri narapati
karsa amundhuta wangsul
sintên ingkang malanga
tur ta ing kalane jurit
nora rampung dening Kumpêni pribadya

amung ngêtêbi kewala
iya kang atalang pati
nora liya wadya Jawa
sang nata mèsêm lingnya ris
Sindurja iya iki
wicara ingkang apêngkuh
Walônda yèn marambat
karêpe arêp ngalani
yèn tan nrima pêparing kang wus tinômpa

iya ingsun walês ala
jênêng manira tan apti
lawan Kumpêni mêmitran
yèn ora ngrasa Kumpêni
ngêmpèk-êmpèk mring mami
sêdhêng tundhungên puniku
saking ing tanah Jawa
yèn bêcik manira eling
wirayate jêng eyang Sultan Mataram

amêca duk ingsun ana
ing guwagarbèbu dhingin
sun duwe bala bacingah
uwis tinêmu samangkin
wirayat jêng yang nguni
Sindurêja dèn apêngkuh
anggêr-anggêr manira
yèn sira têmu pribadi
lan si petor tuwin Kumêndur Driyansah

nêmbah Arya Sindurêja
sandika dhawuh kapundhi
sri narendra angandika
adhi mas lakunirèki
ing besuk yèn wus prapti
tonjokên tulis rumuhun
ing prang gawya pêpêjah
aja kêmba ing ajurit
Pangran Pugêr anêmbah matur sandika

sarêng lèngsèr katiganya
pinaringan sangu jurit
arta gangsal atus reyal
katiga wus sami mijil
praptèng dalêmirèki
angundhangi wadyanipun
tantara sami prapta
sagêgamaning ajurit
kapugêran wus sami pêpak sadaya

wong magêrsari panumbak
abaris ing lurung sami
banderane gêni roga
layu waos bung pèl jinggring
cêmêng kalawan putih
amisah salurahipun
kapêdhak kapugêran
Jadrêma Jawera ngirid
Pranayuda asisih lèn Ônggataka

Jiwasuta Banyakpatra
Trijaya Surajayèki
Surakarti Tambakbaya
Kartawôngsa lawan malih
Citrawôngsa wus sami
sanega saanakipun
tan wontên kantun griya
samya kalayu yun jurit
pan gumêrah swarane kang wadyabala 

ya ta kang para bupatya
sadaya sampun rumakit
sangkêp sakapraboning prang
Dyan Suryakusuma gipih
pamit ing ramanèki
kalilan andhèrèk pupuh
sakadangnya sanega
budhal saking dalêmnèki
sampun kumpul lan balane pra dipatya

Ki Adipati Urawan
kalawan Mangkuyudèki
atanapi Natayuda
Wirawidagda wus mrêgil
nèng alun-alun baris
jêng pangeran budhal sampun
saking ing dalêmira
ingiring sagung pra siwi
sampun aglar munggèng pôncaniti samya

gya ngandikan mring jro pura
jêng pangran lan pra dipati
praptèng ngarsa ngaras pada
anulya prasami mijil
têngaranira muni
budhal kang baris panganjur
Tumênggung Mangkuyuda
lan Natayuda nisihi
Wiradigda nulya Dipati Urawan

para putra kapugêran
ingkang sumambung ing wuri
Rahadèn Suryakusuma
anitih turôngga putih
kore ran marutèki
sangkêlat bang larabipun
garudhan èbègira
lampahe turôngga nirig
Radèn Ôntawirya munggèng wurinira

anitih kuda bêlalak
pancal panggung dhawuk abrit
sinung aran pun samoga
parabe sangkêlat abrit
tinirah sutra kuning
adhehan lampahe matuh
Radèn Martataruna
nitih kuda janjan kuning
pun sawagni anduduk ing lampahira

Radèn Dipataruna ing wuripun
anitih turôngga abrit
tambangkumala ranipun
Radèn Wôngsatruna wuri
anitih kuda sang anom

gula gêmpung ulêse turangganipun
larabe sangkêlat abrit
sutra kuning plisiripun
gunawan araning wajik
wuri Radèn Timur karo

Radèn Sôngka Sudama titihanipun
satunggal aulês putih
kang satunggal ulês dhawuk
kang rama sumambung wuri
nitih kuda ginrêbêg wong

kawan dasa amandhi kang waos pingul
arja sinongsongan kuning
swarnaning wadya gumuruh
ginêlak lampahing baris
samarga-marga anggolong

sampun nabrang kali Sêmanggi wadya gung
rêrêb sawetan bênawi
mung sadalu budhal esuk
ing marga datan winarni
ing kutha Madiun rawoh

Ki Tumênggung Mangkuyuda lampahnya sru
samana datan winarni
lawan Natayuda wau
sinigêg ingkang lumaris
gênti malih winiraos

ingkang baris nèng Panaraga wus ngrungu
yèn wadya ing Kartawani
panganjur praptèng Madiun
kang dadya tungguling baris
Pangran Pugêr prawirèng don

para wadya Pasruan siyagèng pupuh
pangarsane ingkang baris
kali Bathil barisipun
kang ana ing Panaragi
sawadyanira gya bodhol

ngalih maring kali Tambang barisipun
sampun budhal ingkang baris
ing kali Tambang wus kumpul
amêlatar pacak baris
anglirpendah samodra rob

kunêng gantya ing Kartasura winuwus
wau kangjêng sri bupati
akarya sagaran agung
toya ngombak lir jaladri
ing nalikanira êrob

sinung wana kinarapyak pinggiripun
gya bêrêg buron wanadri
kinumpulakên ing riku
andaka mênjangan kancil
kidang lan sagung bêburon

amung macan lan cèlèng tan kenging masuk
sagaran dipun ingoni
buaya kalangkung agung
jawining krapyak jinagi
para mantri sabupatos

agiliran lampahe ingkang atungguk
wus dadya nuli sang aji
karsa yasa masjid agung
kang dhingin masjide alit
tan alami nulya dados

ya ta mangke ingkang winarna ing tutur
Mangkuyuda lawan ari
Natayuda wus angutus
mantri kalih tur udani
dhumatêng pangran dipatos

ingkang mêngsah wus malatar barisipun
Pangran Pugêr budhal nuli
rawuh ing bumi Madiun
sampun aparing kintèki
dhumatêng Ngabèi Êlor

akalihan sira Sang Dipati Kidul
sêmayan karya pêpati
aja kêmba ing apupuh
ya ta wadya Kartawani
ayun-ayunan palugon

sigra nêmbang têngara mangsah ing pupuh
bêndhe bèrine tinitir
swarane asru gumuruh
tinata barisirèki
kang ngarsa mangsah palugon

Pangran Pugêr wus anata barisipun
pangawat kanan Dipati
Urawan lawan Tumênggung
Wirawidagda nisihi
pangawat kering winartos

Mangkuyuda lan Natayuda rinipun
dhadha Pangran Pugêr nênggih
wadya pasisir angumpul
mring jêng pangran anjagani
kang wadya pasisir golong

para putra sadaya mungguh ing ngayun
ngarsaning rama tan têbih
ya ta mêngsah wetan nêmpuh
sumahab kang wadya alit
wong ing Kartasura tanggon

gumêr gumrah gumuruh ing swaranipun
kadya ombak nêmpuh curi
sanjata lir gêlap sèwu
prasami bêdhil-binêdhil
tanapi bendrong-binendrong

ngantya pêtêng dening sandawa kang kukus
ing payudan kadya ratri
samya srêg-sinrêg ing mungsuh
wadya lit tan ana ajrih
kalih atus ingkang layon

bubar larud wong Pasruan barisipun
wong ing Kartasura ngungsir
wus adoh dènnya bêbujung
gya mundur mring Panaragi
lan barise pangran awor

gya ngêbroki ing kutha Panaragèku
samana nulya ngundhangi
wadya lit kang ngungsyèng gunung
jurang pèrèng myang wanadri
kinèn mulih ywa kawatos

sampun têntrêm anggili sêsuguhipun
ya ta wau kang winarni
wong Pasruan kang kaplayu
sampun prapta ing Kadhiri
wetan plabuhan makuwon

ngantya lami dènira sami kêkuwu
mrih budidaya ing jurit
samana lêt pitung dalu
wadya kinèn nabrang kali
ambêbahak ambêboyong


maring

tanah kang kabawah ing Madiun
samana sampun kapyarsi
wadya Kartasura mêthuk
nèng Kartasana ajurit
wadya Pasuruan kawon


yèn binantu wong wetan umbul ing pupuh
anèng Pacalan abaris
yèn tinilar bantunipun
ajunira ing ajurit
wadya bang wetan akawon


ya ta wau jêng pangeran kang winuwus
anèng kitha Panaragi
mantri kêkalih ingutus
mring Kartasura tur uning
rame têmpuhing palugon


kathah wadya ingkang pêjah ing prang pupuh
mungsuh rowang winatawis
apan wontên kalih atus
duta Kartasura prapti
sampun katur mring sang katong


sri narendra kalangkung suka ing kalbu
Sindurja dinutèng aji
sirèku awèha wêruh
marang si kumêndur aglis
pucungên ingkang pawartos


Pocung
matur nuwun Sindurja nêmbah umundur
praptèng dalêmira
anuding mantri kêkalih
kang satunggal ingutus dhatêng Sêmarang


juganipun maring Japara tinuduh
sarya bêkta surat
saking wau kyana patih
ingkang awit timbalane sri narendra


mêsat sampun duta kêkalih sing ngayun
sarwi mundhi surat
ing marga datan winarni
sampun prapta ing Sêmarang lan Japara


tan winuwus solahe ingkang ingutus
malih winursita
kang samya ngadoni jurit
munggèng pabarisan nagri Panaraga


kang pangayun tansah

kalangênan nutug
ing wana lan toya
kang pinatah mangun jurit
amêthukkên wadyabala Pasuruan


nênggih amung wadya pasisir binantu
wadya môncapraja
nèng Pace têmpuhing jurit
lan ing tanah Kêrtasana mangun yuda


rame klangkung agênti buru-binuru
sabên-sabên dina
dènnya mrih unggul ing jurit
ya ta mangke gantya ingkang winursita


Ki Tumênggung Wiranagara pan sampun
ingaturan wikan
kang wadyabala kalindhih
gya kang putra kalih kinèn bantu ing prang


ingkang sêpuh Radèn Lêmbu namanipun
putra kang taruna
Lêmbu Wana awêwangi
kalihira pan maksih sami jêjaka


kalihipun binêktan prajurit sèwu
wadya gêgangsingan
putra kalih wus winêling
sarya binêktanan pêthi kalihira


ing jronipun sêsotya rêtna di luhung
ya ta nulya budhal
wau radèn putra kalih
gumêr gumrah swarane kang wadyabala


tan winuwus ing marga lampahnya rawuh
ing Kêdhiri panggya
lawan wadyanira sami
lêrêb anèng Kêdhiri mung tigang dina


sigra daut sawadyanira umagut
sapalih binêkta
kang sapalih kantun sami
wus anabrang plabuhan pangarsanira


praptanipun ing Caruban tata gupuh
barisira mangkya
kang baris nèng Panaragi
jêng pangeran sinewakèng wadyabala


pra tumênggung Dipati Urawanipun


Ki Wirawidagda
Mangkuyuda lan kang rayi
Natayuda sumiwi mungguh ing ngarsa


pra tumênggung pasisir seba sadarum
myang Sujanapura
ing Japara wus sumiwi
Suranata ing Dêmak Rêksanagara


datan kantun Radèn Nitiyudanipun
Pakalongan praja
Radèn Madurêtna nênggih
pan ing Batang samana sampun sumewa


jajar lungguh lan bêdhol Bèi Wônggèku
atanapi lawan
ki rôngga ing Lèpèntangi
apêparab Ki Rôngga Adimênggala


wus angumpul Cakranagara Tumênggung
ing Pamalang praja
lan Pangran Kudus nagari
pêpak andhèr umunggèng ngarsa sadaya


nulya wau Dipati Urawan matur
dhatêng Jêng Pangeran
Pugêr têtindhihing jurit
aturira anggèr kawula tur pirsa


punang mungsuh ing bang wetan mangke rawuh
bantu Pasuruan
sèwu sikêping ajurit
ingkang dados têtindhihirèng gêgaman


sutanipun Surapati wasta Lêmbu
Lêmbu Wrahamudha
mangke wus nabrang bênawi
lajêng sami pacak baris nèng Caruban


duk angrungu jêng pangran ngandikan arum
kakang paran karsa
prakara mungsuh kang prapti
aturipun Adipati ing Urawan


yèn sarêju yogi pinêthuk ing ripu
sintên tuwan têdah
umangsah ngasmarèng jurit
pra dipati anyadhong dhawuh paduka


alon muwus ingkang ingunjukan atur
Tumênggung Japara
lawan 

  Tumênggung ing Têgil
ing Pamalang tanapi Tumênggung Kêndhal


Kaliwungu padha mapaga ing ripu
hèh sira Sudira
anindhihana ing baris
nêmbah matur sandika Radèn Sudira


pra tumênggung sadaya sandikèng atur
malih angandika
Mangkuyuda aja kari
lan arimu Si Tumênggung Natayuda


karonipun milua atmajaningsun
kalih sarêng nêmbah
sandika aturirèki
sigra lèngsèr sadaya saking ngayunan


pra tumênggung anitir bêndhene ngungkung
wus tata kang wadya
budhal saking Panaragi
lampahira ing marga kêkanthèn asta


Kinanthi
sagunging para tumênggung
sajuru-juru nèng margi
banderane warna-warna
ingkang minôngka têtindhih
Radèn Mas Suryakusuma
ya ta swaraning wadya lit


nèng marga gumrah gumuruh
awor swaraning turanggi
Tumênggung Sujanapura
môngka panganjuring jurit
gêgaman abra asinang
saragêni munggèng ngarsi


Radèn Suryakusumèku
munggèng satêngahing baris
môngka senapatining prang
turangganira anirig
ulês pêthak lir badhaya
sinongsongan kartas wilis


yèn sinawang sang abagus
lir putra ing Dwarawati
kang anèng Paranggarudha
yèka Dyan Sômba apêkik
aladak tur kasêmbadan
kadya pujining parèstri


sanadyan padhaa kakung
abrôngta mring sang pinêkik
jêr bagusira sampurna 

  
tan ana kang dèn waoni
kunêng pujining para dyah
ya ta lampahirèng margi


sampun praptèng Kalidhadhung
lajêng sami tata baris
akarya pakuwonira
nèng siti watês Carubin
kunêng ingkang masanggrahan
gêntia ingkang winarni


kang mêngsah wus myarsa tutur
lamun pinêthuk ing jurit
dadya wadyèng Pasuruan
saking pasanggrahan mijil
sigra anêmbang têngara
barise nulya rinakit


wus ayun-ayunan pangguh
kang samyarsa wawan jurit
têtindhihira bang wetan
Lêmbu Lêmbura nisihi
bêndhene tinêmbang ngangkang
samya gambira ing galih


mêngsah samya purunipun
tan na kang angucap ajrih
ya ta baris Pasuruan
kang arsa anrajang dhingin
wadyane Sujanapura
Japara ingkang nadhahi


arame dènira campuh
prasami bêdhil-binêdhil
Tumênggung Têgal mangawat
ngêbyuk bêdhil saking kering
tigang atus kang sanjata
wong Têgal samya ngêbyuki


swaraning bêdhil kumrutug
sarêng suraking wadya lit
lir ombak môngsa kasapta
Radèn Suryakusuma glis
nabêt turôngga ginêbrag
nilib wadya ngamuk jurit


sakala turôngga mamprung
wus prapta têngahing jurit
Ki Tumênggung Natayuda
lan Mangkuyuda ningali
angampah-ampah tan kêna
Dyan Suryakusumèng kapti


saksana kalih tumênggung
milwa umangsah ing jurit
Rahadèn Suryakusuma 

  
turangganira kaèksi
dhumatêng ing wadyabala
saasta bênggang lan siti


ya ta kang pra prawira nung
gumulung tandanging jurit
mangsah amangrurah mêngsah
wadya Pasruan ningali
giris atêmah abubar
larud ngisis kang wadya lit


Lêmbu Lêmbura lumayu
wadya sirna tanpa pulih
ngungsi lumêbu ing wana
wênèh lumayu mring wukir
pèrèng-pèrèng jurang-jurang
wulusan ing trêbis-trêbis


ya ta kasaput ing dalu
kèndêl wadya kang angungsir
ngumpul anèng pasanggrahan
ing Caruban dènnya mrêgil
mung sadalu lêrêbira
enjing budhal punang baris


datan kawarna ing ênu
nênggih lampahirèng baris
sampun praptèng Panaraga
Dyan Suryakusuma nuli
tumamèng ngarsaning rama
manêmbah aturira ris


ing solah tingkahing pupuh
sapangrèhira tinuding
ing purwa madya wasana
sadaya jinarwa titi
Jêng Pangran Pugêr ngandika
sukur salamêt ing jurit


kunêng wau kang winuwus
Lêmbu Lêmbura winarni
pirêmbag lan kadangira
Lêmbu alon dènira ngling
hèh adhi Lêmbura mangkya
karsaningsun iki yayi


sira bae lawan ingsun
ing ratri padha lumaris
seba maring Panaraga
ngaturkên tur-atur iki
ya marang kangjêng pangeran
kang rayi umatur aris


sumôngga kakang ing kayun
kawula tan nulayani
andhèrèk sapangrèh tuwan
kang

raka nauri aris
kalamun wus pêthuk ing tyas
sira bêcik mêngko bêngi


sira lan ingsun lumaku
ing dalu budhal tumuli
mung wadya kalih tut wuntat
samya kinèn nyunggi pêthi
anilib ing wadyabala
tan antara sampun prapti


ing Panaraga tumanduk
acanthèl atur ing abdi
lajêng katur jêng pangeran
kinèn nimbali mangarsi
radèn kalih kerid sigra
sapraptanira ing ngarsi


manêmbah wau Dyan Lêmbu
Lêmbura sarêng wotsari
nulya sami ngaras pada
wusira kinèn alinggih
Radèn Lêmbu aturira
pukulun amba tinuding


abdi pun bapa pukulun
Tumênggung Wiranagari
kang wontên ing Pasuruan
naoskên kang sêmbah bêkti
kalawan nyuwun supangat
ing kangjêng sri narapati


tuwin supangat pukulun
tulusa dènnya dêdasih
jêng pangran aris ngandika
aywa sumêlang ing ati
dyan kalih malih tur sêmbah
kalihan amba tinuding


dening pun bapa pukulun
sasampunira tur bêkti
punika abdi pun bapa
naoskên pêthi kêkalih
satunggal konjuk sang nata
wondene ingkang satunggil


konjuk paduka pukulun
kang pêthi mèsi brana di
jêng pangran dupi miyarsa
pêthi pinundhut mring ngarsi
binuka mèsi sêsotya
kancana kang adi-adi


kalangkung sukaning kalbu
wasana ngandika aris
tutura ing bapakira


Tumênggung Wiranagari
abangêt tarimaningwang
lan ingsun iki pêparing


busana kampuhan iku
saprangkat busana mami
kang saprangkat prajuritan
saprangkat padinan mami
radèn kalih wus ginanjar
sapangadêg putra siji


Lêmbu Lêmbura umatur
anuwun sangêt kapundhi
pêparing dalêm dadosa
jimat paripihing abdi
dyan kalih sigra tur sêmbah
lèngsèr sing ngarsa ing ratri


sigra lumêbèng wana gung
panggih wadya kang kinari
ngalèr ngetan lampahira
ing Caruban sampun prapti
lajêng malbèng kuwunira
radèn kalih dhandhanggêndhis


Dhandhanggula
kunêng mangke kang winarnèng tulis
sri narendra kang kantun ing praja
kalangkung sangêt gêrahe
nata agêrah lumpuh
tan bisosik saking srunèki
otêr wong sajro pura
maras ing tyasipun
alami tan sinewaka
Radèn Arya Sindurja Pangran Dipati
sami tikbra ing driya


kang anglurug samya dèn timbali
mantri anom sakawan lumampah
dinutèng marga lampahe
ing Panaraga rawuh
lan pangeran sampun apanggih
sigra dhawahkên sabda-
nira sang aprabu
jêng pangran ngaturan wikan
lamun gêrah kang raka sri narapati
pangran kapitèng driya


gupuh undhang ing wadya prajurit
Ki Urawan wus sinungan wikan
tuwin pra dipati kabèh
têngara budhal sampun
pan ginêlak 

  lampahing baris
siyang dalu lumampah
tan kawarnèng ênu
wus prapta ing Kartasura
jêng pangeran laju tumamèng jro puri
wus panggih lan sang nata


mangsah nêmbah ing raka sang aji
manganjali manguswèng suku sang
angusapi ing lêbune
sri nata ngandika rum
kayaparan lakunirèki
kang rayi matur nêmbah
raharja pukulun
sang nata aris ngandika
ingsun adhi antuk ganjaraning Widi
lumpuh tan bisa obah


kayaparan ing rèhira yayi
apa ingkang kinarya usada
liwat luwih ing larane
sihing Hyang Maha Ruhur
jêng pangeran matur wotsari
paduka narimaha
sihing Hyang dèn sukur
pintên banggi ta ing benjang
bokmanawi pikantuk pitulung Widi
ngapura ing paduka


sigra nêmbah lèngsèr saking ngarsi
laju kondur praptèng dalêmira
sinêngkalan duk gêrahe
sri narendra puniku
janma miyat obahing bumi
sawarsa laminira
dènnya gêrah lumpuh
sawusira ing sawarsa
gya waluya nir gêrahira nrêpati
enggar wong Kartasura


duk gêrahnya nadar sri bupati
yèn waluya gêrahira benjang
sri karsa ngrampog macane
tuwin lomban sang prabu
lan sagunging para dipati
maring sagarayasa
wau sang aprabu
klampahan angrampog sima
sarta sampun klampahan lomban sang aji
dhatêng sagarayasa


bajulira ingambilan dhingin
Dyan Sudira 

  kang dinutèng nata
angêntasakên bayane
saksana kang ingutus
lajêng gêbyur sagaran aglis
kampuh rèjèng pinrêmas
tan mawi cinucul
prandene tan tlês ing toya
bajulira cinangking ing kanan kering
mêntas maring dharatan


samya cingak sagung kang ningali
digjayane Radèn Sudirèka
wong dalêm anggêbyur kabèh
miwah wau sang prabu
nutug dènnya kasukan ngwarih
kondure sri narendra
praptaning kadhatun
samana tulus raharja
Kartasura ya ta ing alami-lami
wontên kang cinarita


garwanira Pangeran Dipati
saking Ngonje sampun apêputra
jalu apêkik warnane
lan wontên sêliripun
tiyang saking Kambêng mêdali
antawis tigang côndra
babare kang sunu
lan garwa Ngonje punika
sami jalu putranya Pangran Dipati
kang sêpuh sinung nama


Rahadèn Mas Bumi kang wêwangi
de kang anèm Radèn Mas Panêngah
kang sêpuh katêlah mangke
nênggih Radèn Mas Sêpuh
datan karan Radèn Mas Bumi
nulya malih pêputra
garwa Ngonje wau
inggih jalu putranira
dadya kalih saking Ngonje putranèki
punika sinung nama


Dyan Mas Alit namanira nênggih
katri pisan pinundhut ing eyang
pinutra-putra ngeyange
marang eyang sang prabu
katri samya basa rama ji
ing rama basa kangmas
Pangran Dipatyèku
tandya malih apêputra
sêlir saking Kambêng 

  amêngdali èstri
tunggal Radèn Panênggak


putra èstri Radèn Ajêng Sasi
duk samana apan wus diwasa
cinatur urute bae
putra katrinya jalu
apan sampun dipun supiti
lan tugêl kuncungira
duk tugêling kuncung
mantri kalih rêtu tunggal
sêngkalane putra katri dèn supiti
lan tugêl kuncungira


wontên ingkang kawarnaa malih
putra èstri saking kapugêran
kalawan kapenakane
Dyan Ayu Pugêr iku
jêng ratu mas ingkang gadhuhi
kang sajuga ngaranan
Dyan Ayu Kadhatun
Dyan Ayu Impun punika
pan pinacang kalawan Pangran Dipati
karsane sri narendra


ingkang wayah wau sri bupati
Rahadèn Mas Sêpuh wus diwasa
wus sinungan dalêm dhewe
sakilèn sitiruhur
apan sampun sinung wêwangi
Pangeran Buminata
nênggih namanipun
kang kalih misih wêwujang
Rahadèn Mas Panênggak dalêmirèki
sakilène kang rama


Radèn Ayu Kadhaton winarni
pinanggihkên lawan kaponakan
Radèn Ayu Kancanane
nênggih jêjulukipun
Radèn Mangunrana satunggil
kang sêpuh Sumaningrat
tinariman wau
Rahadyan Ayu Kadhatyan
dalêmira ginandhok kiduling puri
samana sinêngkalan


warna sikara ngrasani wani
tunggal warsa lan Pangran Dipatya
pinêksèng rama panggihe
lawan Dèn Ajêng Impun
karsanira sri narapati
mapan kusuma rara
ganti karangulu
ing Rahadèn 

  Ayu Lêmbah
dahat marma nataputra yèn tan panggih
lan putri kapugêran


sampun mangun rêsmi ing tilamrik
radèn ajêng kalawan kang raka
tan cinatur wiwahane
agung mukti tilamrum
kunêng ingkang manggung don rêsmi
Pangeran Adipatya
gantya kang winuwus
apan wontên putranira
Jêng Pangeran Singasari kang ingambil
sunu dhatêng kang uwa


sasedane Pangran Singasari
Pangran Pugêr ingkang ngambil putra
kêkalih sami sadhèrèk
Radèn Santri kang sêpuh
Radèn Punta ingkang taruni
kinarya mantri mudha
dènira sang prabu
Rahadèn Punta samana
kesah saking nagari mring Têgalwangi
dêdagan ingkang eyang


kapiyarsa dening sri bupati
tuwin Pangran Pugêr amiyarsa
tinimbalan age-age
Radèn Punta tan purun
kêdah dagan marang kang swargi
katur marang sang nata
Radèn Punta wau
yèn kêdah nêkung nèng dagan
Ki Tumênggung Rêksanagara ing Têgil
kang kinèn nguwisana


sampun budhal Sang Dipati Têgil
saha wadya tan kawarnèng marga
sampun prapta nagarane
Radèn Punta ingapus
sêngadine Tumênggung Têgil
dinukan ing sang nata
Radèn Punta wau
ingaturan mring nagara
apan arsa ingadêgakên nrêpati
dening Tumênggung Têgal


Radèn Punta manahipun gampil
kamologên jinunjung narendra
tan wruh yèn ingapus bae
Rahadèn Punta gupuh
dyan tumêdhak 

  maring nagari
sapraptanirèng praja
rinakitan sampun
cinêkêl Rahadèn Punta
gya linawe dening Ki Tumênggung Têgil
awit karsa narendra


Radèn Punta sampun angêmasi
sigra katur dhatêng sri narendra
sakalangkung ing sukane
dadya kêlilip prabu
Radèn Punta awèta urip
anèng daganing eyang
duk ing pêjahipun
samana atunggil warsa
lan panggihe Radèn Sumaningrat nênggih
ya ta ingkang winarna


sawusira ing alami-lami
Radèn Arya Sindurêja gêrah
asangêt dadya sedane
sang nata langkung ngungun
ing sedane rahadèn patih
binêkta parimana
ênggène kinubur
samana pan sinêngkalan
ing sedane buta kalih ngrasa tunggil
warnanên sri narendra


ingkang arsa jinunjung pêpatih
punggawèng jro nama Sumabrata
sampun ingidèn dadine
dening wadyabala gung
kang gumantya niyakèng puri
Ki Ôngga Suranata
wus jinunjung lungguh
anggêntèni Sumabrata
ingaranan Tumênggung Wiragunèki
asisih Wirarêja


pan minôngka pêpatih jro nênggih
patih jawi Kyai Sumabrata
Jêng Pangeran Dipati nèm
sinung wêwênang prabu
amarentah para bupati
tuwin sagunging wadya
pratiwa nung-anung
dadya Patih Sumabrata
Wiraguna barang prakara nagari
tur wikan jêng pangeran


pan antara ing sawarsa malih 

  
Ki Tumênggung Urawan pralina
tan tilar putra rahadèn
ampase pinratêlu
kang saduman Wirarêjèki
saduman Wiraguna
kang sadumanipun
Sarawèdi Suranata
wus jinunjung lungguh dening narapati
tuwin sinungan aran


Ki Tumênggung Wirasastra nênggih
kang saduman ampas kurawanan
Ki Wirasastra kang duwe
ya ta mangke sang prabu
animbali putranirèki
Pangeran Adipatya
prapta ing kadhatun
manêmbah angaras pada
sri narendra pangandikanira aris
dhuh nyawa putraningwang


dèn abêcik dènira akrami
lawan arinira kapugêran
ingsun iki kaya êmèh
kinarsan de Hyang Agung
iya besuk sapungkur mami
ywan ingsun wus palastra
aja kongsi kuwur
ing jênêngira narendra
akaria aywa na kang bèncèng pikir
lan kadang warganira


poma putraningsun Ki Dipati
pamanira Pugêr lawan Sampang
tuwin Ki Jangrana anggèr
Yudanagara catur
papat iku sira dèn bêcik
upama karya tampah
kang têlu puniku
minôngka anamanira
wawêngkune pamanira iku kaki
mrih bakuhing sri nata


Sinom
jêr pama wong gawe tampah
anaman lan jêjêtnèki
tanapi wêwêngkunira
lamun tan santosa yêkti
nora kêna kinardi
wêwadhah niwasi tamtu
dhuh kulup putraningwang
sun iki bangêt kawatir


yèn tinggala kaprabon marang ing sira


jatine durung pracaya
marmèngsun mandhêg tumolih
yèn ora ngowahi sira
salir tingkahira kaki
hèh babo putra mami
angèl prakara praja gung
akèh liring narendra
minôngka badaling Widi
wiwit enjing kang putra tansah ngandikan


ngantya lingsir dènnya mulang
anèng panêpèn donnèki
winangun ing nitipraja
tanapi panitisurti
jayalêngkara tuwin
asthabrata lakunipun
ingkang kinarya wulang
nitisurti wanti-wanti
nisthanira narendra myang madyanira


tanapi utamanira
kang putra mangèsmu tangis
tampi wêwulanging rama
tan kawêdal ing panggalih
anarka yèn rama ji
mèh puput ing yuswanipun
kang putra nêmbah mêdal
sapraptanira ing jawi
laju kondur ing kadipatyan wus prapta


ya ta ing alama-lama
samana agênti warsi
sri narendra nandhang gêrah
kantaka ing sabên ari
sampun karsaning Widi
gêrahira sang aprabu
tan kêna ingusadan
tinakdir prapta ing jangji
sedanira ing Sabtu Kliwon kang côndra


Jumadilakhir Alipnya
surup surya ingkang wanci
tiga likur punang tanggal
sêngkalanira winarni
ardi dwi ngrasa tunggil
otêr sajroning praja gung
jro pura tangis gumrah
Jêng Pangeran Adipati
angêrigi sawadyanira sadaya


samêkta gêgamanira
baris anèng srimanganti
pratiwa ing jro sadaya 

  
samya malêbêt ing puri
layon wus dèn sirami
jinunjung mring jro kadhatun
Kangjêng Ratu Kancana
nungkêmi layoning laki
Ratu Kulon lan Kangjêng Pangran Dipatya


myang wayah samya nèng dagan
sampun kinafanan aris
pinrênah ing ujurira
layone sri narapati
gumrah swaraning tangis
jro pura ambata rubuh
abdi dalêm kaparak
baris ngubêngi capuri
kunêng dalu samana wuwusên enjang


Jêng Gusti Pangran Dipatya
nèng kori sapisan nênggih
sanega sagunging wadya
pêpak anèng srimanganti
sagêgamaning jurit
Pangeran Dipati laju
pinarak ing pregolan
ya ta kawarnaa jawi
kang wadya gung gumuruh ing swaranira


prawira nung-anung samya
aglar anèng pôncaniti
prasami saos ing karya
pasisir môncanagari
nèng panangkilan mêrgil
tanapi pangran katêlu
matur Ki Sumabrata
mring Kangjêng Pangran Dipati
gusti rama paduka katiganira


yun wikan layoning raka
Pangran Pugêr lawan ari
Pangeran Arya Mataram
Panular katiganèki
ngling Pangran Adipati
sakarêp malbu kadhatun
ayun wruh kadangira
Sumabrata nulya mijil
sampun kèring wau pangeran katiga


Pangeran Pugêr nèng têngah
Pangeran Arya Matawis
kinanthi mungguh ing kanan
Pangran Panular kinanthi
mungguh ing asta kering
sapraptanirèng kadhatun
wau Kangjêng Pangeran 

  
Adipati lênggah maksih
paregolan ingkang paman katiganya


ingaturan alajênga
malêbêt sajroning puri
ayun wrin layoning raka
prapta sami anungkêmi
ing pada pangran kalih
Pangeran Arya Matarum
lawan Pangran Panular
kanan kering pada aji
Pangran Pugêr anungkêmi palanangan


ya ta kalamnya sang nata
angadêg kadi duk urip
mangsanya arsa asmara
lan pawèstri nèng jinêmrik
Pangran Pugêr ningali
ebat ing driya mangungun
paningalnya pangeran
pucuking kalam kaèksi
cahya mancur nêlahi lamun sinawang


samrica binubut gêngnya
saksana cinêcêp aglis
icaling cahya samrica
kalam rêbah tanpa mosik
wus karsaning Hyang Widi
nurbuat ngalih gonipun
marang ing kapugêran
pangran kalih tan udani
pasthining Hyang Pangran Pugêr waris nata


kang mêngku rat nusa Jawa
putra Jêng Pangran Dipati
yèn kongsi madêg narendra
amung wêwêla puniki
mangkana pangran katri
saksana sarêng umêtu
wus praptèng panangkilan
layon binudhalkên aglis
kori kidul wêdale layon narendra


sinarèkkên layon nata
inggih anèng ing Magiri
kang dhèrèk layon narendra
pra mantri gêdhong tanapi
Ratu Kancana nênggih
ambêkta reyale sèwu
kaskayane sang nata
Radèn Surya kang tinuding
kang

dhèrèkkên ing marga datan winarna


ya ta malih kawarnaa
Jêng Pangeran Adipati
animbali Sumabrata
sampun prapta munggèng ngarsi
Jêng Pangran Adipati
alon pangandikanipun
hèh paran karêpira
ingsun madêg narapati
Sumabrata manêmbah alon turira


punapa botên sung pirsa
pukulun dhatêng Kumpêni
ing sedanira sang nata
kalawan sung pirsa malih
paduka madêg aji
Pangran Dipati nabda rum
besuk bae sawusnya
manira umadêg aji
asung wikan samêngko ingsun tan arsa


yèn ingsun paringa pirsa
iya marang ing Kumpêni
apa ta ingsun kabawah
andadak paring udani
apa tan bisa mami
pribadi jumênêng ratu
lah wis sira mêtua
waraha punggawa sami
pra nayaka aja na mulih samoa


ingsun lagi abusana
Sumabrata nêmbah mijil
Pangran Dipati siyaga
wadya kaparak sakalir
sampun prasami mijil
wus tata panggenanipun
tan kaliru prênahnya
santana myang pra dipati
prawira nung pasisir môncanagara


pêpak prasami sewaka
andhèr anèng pôncaniti
jêjêl pênuh tan petungan
pangulu kêtib lan modin
suranatandhèr sami
pra khaji pêpak sadarum
Pangeran Sarip prapta
gurune sang nata swargi
saking Arab asale Sarip punika


duk nalika rawuhira
sinobya 

  dipun kurmati
sarêng nyalatkên wus bakda
lajêng mring nangkilan nuli
Suranata sapalih
lawan kêtib modinipun
ngiring layon narendra
dhatêng astana Magiri
ingkang kantun sadaya samya sewaka


wong dalêm kinèn ngumpula
de Kangjêng Pangran Dipati
sagung kang ampil-ampilan
angumpul tan na kang kari
Pangran Dipati mijil
Jêng Pangran Pugêr umêthuk
mungguhing sitibêntar
tundhuk sang narendra siwi
kèndêl anèng sitinggil bale witana


jêng pangran matur ing paman
kularsa umadêg aji
idi jumurunge paman
ing kaprabon kula mangkin
Pangran Pugêr turnya ris
sandika kula jumurung
saksana jêng pangeran
tumêdhak saking sitinggil
mring paglaran jêng pangeran nulya lênggah


mungguh ing dhampar kancana
upacara ngapit-apit
lir ngadat ing kuna-kuna
tan ana kalong sawiji
Pangran Pugêr tumuli
jumênêng wurining sunu
asru dènnya ngandika
mangkana sabdanirèki
hèh sakèhe punggawa ing Kartasura


gung alit para niyaka
môncanagara pasisir
padha èstokna sadaya
sutèng ulun Sang Dipati
ngong junjung madêg aji
sadaya asaur manuk
Dyan Patih Sumabrata
sugal pangucapnya wêngis
Pangran Pugêr dene dika pindho karya


ampun kêdah dika angkat
anggèr Pangeran Dipati
dhasare putra narendra
sagêd jumênêng pribadi 

  
Pangran Pugêr duk myarsi
sakalangkung merangipun
kadya tan mulat janma
Pangran Surabaya angling
dene kaya bocah ana ing pangonan


dudu pangucap punggawa
tan patut pangucap patih
pantês pangucaping kumpra
Dipati Sampang nambungi
wus ngadating nagari
ing uni-uni sadarum
praja kuna Mataram
kula myarsa tuturnèki
wirayate lamun seda sri narendra


putraning nata gumantya
santana tuwa kang kari
kang junjung adêging nata
wus lêluri ing Matawis
Sumabrata miyarsi
kalangkung sakit tyasipun
mring dipati kalihnya
ananging datan kawijil
kang umiyat sami êmar ing wardaya


Sumabrata dyan sumêmbah
ing pada sri narapati
gantya kang para dipatya
sadaya sami ngabêkti
tuwin môncanagari
prasami angaras suku
amung Dipati Sampang
tanapi ing Surawèsthi
Pangran Pugêr ing wuri asêsalaman


Pangkur
wus purna kang ngaras pada
nulya jêngkar kondur sri narapati
ginarêbêg ing pra arum
wus prapta ing jro pura
sakathahe wong dalêm prasami mêthuk
atarap anèng kadhatyan
dyan pinarak sri bupati


munggèng dalêm prabayêksa
ibu Ratu Kulon dipun aturi
tan antara dangu rawuh
sang nata angandika
mring sakathahe wong ing dalêm kadhatun
padha sira piyarsakna
ing samêngko dhawuh 

  mami


jêng ibu Ratu Pascima
ingsun êlih Ratu Gêdhe wêwangi
sampun misuwur kang dhawuh
Ratu Kulon samangkya
ngêlih nama Ratu Agêng ajêjuluk
sang nata malih ngandika
mring abdi dalêm pawèstri


dhawuhe ingkang timbalan
bocah wadon dhawuhna sabda mami
mring Patih Sumabratèku
dhawuh ingsun supaya
dhinawuhna mring pra bupati sadarum
aja na kang kaliwatan
sagunging para bupati


padha amakajangana
pitung dina ngastananing rama ji
yèn wus bubara sadarum
duta nata gya mentar
saking pura praptèng jawi sampun pangguh
lan Ki Patih Sumabrata
dhinawuhkên sabda aji


sandika Ki Sumabrata
sigra undhang mring sagung pra bupati
kunênga ri Soma nuju
tinangkil sri narendra
para abdi tan kaliru prênahipun
umanggèn asowang-sowang
wadya duk sang nata swargi


sang nata munggèng dhêdhampar
angandika marang rêkyana patih
hèh Si Soda ingsun junjung
lungguhe saking ngandhap
apan ingsun sêngkakakên ing aruhur
iku sun karya wadana
mêdanani wong panumping


lawan sun paringi aran
Si Mandurarêja aranirèki
Sumabrata nêmbah matur
jumurung karsa nata
wontên malih abdi kadipatènipun
nênggih paranakan Cina
asal saking ing Sêmawis


sangêt dènnya kinasihan
pan inganggêp 

  dening sri narapati
ingakên sudara tuhu
aran pun Pusparaga
sutanira Radèn Pusparana dangu
pratandhaning kinasihan
dènira sri narapati


yèka kinulawisuda
pan kinarya sêntana sinung linggih
lungguhe ngrèhkên wong sèwu
tigang atus sinung ran
Ki Tumênggung Jayaningrat kang jêjuluk
dhinahar saaturira
ingapura dosa pati


malih sang nata ngandika
Sumabrata sira wèha upaksi
marang Si Kumêndur Sêlut
Driyansah ing Japara
lawan marang Si Kapitan Kênolipun
lamun kangjêng rama seda
ingsun kang jumênêng aji


ingkang jaga ing Sêmarang
apan isih Si Kênol durung salin
dimèn laju suratipun
maring nagri Jakarta
Ki Dipati Sumabrata nêmbah matur
pukulun gusti sandika
wus matah kaliwon jawi


kang mundhi surat narendra
lèngsèr saking ngarsa sarya wotsari
sang nata anulya kondur
malêbèng dhatulaya
ginarêbêg sagunging kang para arum
sapraptanirèng jro pura
Sumabrata dèn timbali


prapta ing ngarsa tur sêmbah
angandika wau sri narapati
bapa matura kang tamtu
gon ingsun madêg nata
sapa baya kang dadi sêsukêr ingsun
tuwin wong atuwaningwang
êndi kang amalanjêri


umatur Ki Sumabrata
inggih botên wontên karasèng galih
muhung satunggal pukulun
ulun ajrih 

  munjuka
sri narendra mèsêm angandika arum
iya ingsun wus kaduga
tan ana liyane maning


mung paman ing kapugêran
nanging ewuh iya panduga mami
yèn putrane misih ingsun
wêngku anèng jro pura
kaya nora kalakon salah ing kalbu
Ki Sumabrata anêmbah
adhuh gusti yèn suwawi


manawi rama paduka
lepyèng sunu dènnya amrih nagari
abantên atmajanipun
suta ingkang kinarya
ing pangulah sandi upaya mrih unggul
gusti tyang arêbat praja
tan anggalih atmajèstri


dilalah gampil ing driya
sri narendra kakênan turing patih
pangudasmaraning kalbu
iya kaya tan cidra
ing ature Ki Sumabrata puniku
pêthèke kaya kalakyan
ing wuri malangatèni


wagugên sri naradipa
Ki Dipati Sumabrata wus mijil
ya ta samana sang prabu
garwa sang pramèswara
putri kapugêran Radèn Ajêng Impun
winêdalkên saking pura
sampun takdiring Hyang Widi


tan emut wêlinging rama
pitung ari saking sedane sang sri
radèn ayu mijil sampun
kondur mring kapugêran
ingkang dadya Ratu Kancanèng kadhatun
garwa sing Ngonje sang rêtna
sinêmbah wong sajro puri


sigêgên sri naranata
amangsuli layon praptèng Magiri
gya sinarèkakên sampun
kang têngga anèng dagan
Kangjêng 

  Ratu Kancana tugur nèng kubur
reyal sèwu môngka sarat
anahlilakên sang aji


gumrah kaum pajimatan
tigang dalu nèng dagan samya ngaji
kang andhèrèkakên mantuk
mantri gêdhong sadaya
amung Radèn Suryakusuma tan mantuk
kêkuwu anèng Mataram
nêdya ngadêgakên baris


anèng dhusun Ngenta-enta
graitanya marma tan arsa mulih
arêmbag lan êmbanipun
lawan Radèn Surôngga
radèn tansah ginubêl ngaturan kondur
dhatêng nagri Kartasura
nanging rahadèn tan apti


rahadèn asru ngandika
lamun kangmas Dipati madêg aji
wus dilalah jagad rêtu
ujêr atine ala
apan dahwèn panastèn ambêke rusuh
lan ibunèku wong ala
dudu wijiling priyayi


lah iya masa ajêga
madêg ratu amêngku tanah Jawi
wus dilalah uwa prabu
karsane ing Hyang Suksma
lawan putri ing Sumêdhang tan sêsunu
têka anaking wong jagal
mêtoni lanang sawiji


lan garwa ing Surabaya
lawan garwa Japara tan mêdali
kakang Surôngga sun ngrungu
yèn wijining narendra
tanah Jawa iya iku ingkang mêtu
nadhahi wijining nata
nagara pitung prakawis


kang dhingin ing Surabaya
lan Madiun ing Dêmak Panaragi
Tuban Pathi Kadilangu
karana iku iya
nadyan adoh lamun trahing Kadilangu
padha 

  trahing Brawijaya
warising karaton Jawi


iku ta anak wong jagal
laki ngratu kêkere gawa sêking
patute nèthèli balung
sarta adol walulang
ya dilalah nampuri wijining ratu
kadadianirèng jabang
pêparon jalu lan èstri


kocap ing dalêm martabat
ingkang saking bapa patang prakawis
kang patang prakaranipun
saking ing Hyang Suksmana
ala bêcik wus pinasthi ing Hyang Agung
pasthining wiji kang ala
duryate ingkang nulari


lamun dadia narendra
ala bêcik punggawa dèn rujagi
masa ta nganggoa etung
ala bêcik manusa
nadyan silih bêcika punggawanipun
lamun duwe garwa endah
pasthine dèn pangarahi


apan duk dadi pangeran
wus ginadhang anggêntèni dadya ji
iya suprandene rusuh
tan ngetung yèn ginadhang
dadi nata yèn dèn anggo nora etung
jamak gadhangan narendra
ing solah apik lan rêsik


tiru wiji saking biyang
asu jagal lawan atine tipis
dudu ati bakal ratu
dhingin kakang Surôngga
ingsun milu pêpara mênyang ing Jaruk
mêtu bêngawan ing Sala
nitih jukung ngong kinanthi


Kinanthi
milire punang pêrau
praptèng Bêton amarêngi
ana ula saking dharat
kumrèsèk lumêbèng kali
kagèt jumbul anèng palwa
kongsi kapêntut bangêti



ulat julalatan payus
lir tinubruk mong tan kêni
atine wong bakal raja
nora kêna tipis-tipis
pasthi yèn ngrusakkên praja
yèn ratu atine tipis


watak ati tipis iku
parentahe owah gingsir
nora tata nora gatra
jagade pasthi nglabêti
aru-ara têmahira
yèn ratu kandêl tyasnèki


kukuh tindaking praja gung
ujare wirayat maning
swargi uwa prabu mulang
timbalane wanti-wanti
kinèn atut aruntuta
mring kangbok ingkang kinrami


prandene tan pinailu
wus têtela karsèng Widi
apêse dadi narendra
sun kakang sêdyambêk pati
ngadêg lumaksanèng yuda
jamak wong rêbut nagari


lamun tan wania lampus
dudu wong ngrêbut nagari
hèh payo kakang Surôngga
anêlukna wong ing dèsi
sakiwa têngên Mataram
sun arsa umadêg aji


Mangkurat Mangkubwana gung
panêtêg panatagami
de wau Radèn Surôngga
trahing purubayan nguni
kaipe mring Radèn Surya
ya ta suyud wong Matawis


wus apratôndha sang bagus
kalamun madêg nrêpati
wong Kêdhu Bagêlèn samya
ingutusan samya prapti
wus karya pura wangunan
alun-alunnya rinakit


kinarya watanganipun
ingaran garjitawati
wus agêng gêgamanira
sadasèwu winatawis
kathah kang jinunjung 

  lênggah
patinggi tanah Matawis


kèh bêkêl dadi tumênggung
wus karya cucuking baris
punggawa kang baris ngarsa
nèng tangkisan dènnya mrêgil
sami ngirup wong ing desa
sadaya tanah Matawis


ya ta wau kang winuwus
kangjêng ratu nèng Magiri
munggèng dagane sang nata
atilawat siyang ratri
kêrig kaum pajimatan
mangkya amiyarsa warti


gègère wong dhusun-dhusun
jêng ratu kabruntak ngili
palayunira mangetan
Gunung Kidul kang dèn jogi
lajêng praptèng Pamasaran
nulya pinêthuk ing abdi


saking Kartasura cundhuk
lajêng lampahira prapti
ing nagari Kartasura
laju lumêbèng jro puri
sang nata miyarsa warta
Radèn Suryakusumèki


balela marang sang prabu
karsa bêdhah Kartawani
sang nata kalangkung duka
panarkanira sang aji
radèn kinèn dening rama
Pangran Pugêr kang ngajani


saksana nimbali gupuh
Sumabrata Kyana Patih
pratiwèng jro ingandikan
andhèr ing ngarsa sang aji
sang nata asru ngandika
paran wartane kang yêkti


Si Dira balela mring sun
iku sapa kang ngajani
yèn ora pakone paman
masa dadak iku wani
Sumabrata timbalana
paman maring pôncaniti


lan sagarwa putranipun
kapugêran ywa na kari
kabèh padha bêthèkana
anèng alun-alun mami
aja na ingkang kêrisan 

  
sipat lanang gêdhe cilik


kapugêran lurahipun
lêbokna bêthèk ywa kari
kajaba kang para lurah
dimèn padha anèng jawi
nging aja sandhing gêgaman
pêdhang pangot lading sêking


pra dipati pra tumênggung
môncanagara pasisir
ngalun-alun abarisa
samêkta sikêping jurit
Sumabrata awotsêkar
tanapi sagung bupati


asarêng dènira mêtu
sapraptanira ing jawi
lêlurah gandhèk dinuta
ing Pangran Pugêr nimbali
kalawan para atmaja
sigra-sigra lampahnèki


tantara jêng pangran rawuh
lan Sumabrata wus panggih
nèng pôncaniti samana
pêpak kang para dipati
ngubêngi para pratiwa
jêjêl pipit pôncaniti


Patih Sumabrata dhawuh
timbalan dalêm sang aji
pangeran dika tampia
timbalan putranta aji
kula kinèn amundhuta
dhuwung paduka myang siwi


pangran sandika srah dhuwung
lawan sagung para siwi
kinèn srah kêris sadaya
Radèn Dipatarunèki
lan Radèn Martataruna
sampun sami asrah kêris


Radèn Wôngsataruna wus
Sôngka Sudama wus sami
ngaturakên dhuwungira
mung Radèn Ôntawiryèki
dèrèng asrah dhuwungira
jêtung minggu tanpa angling


sarwi nyikut dhuwungipun
netra manthêlêng macicil
asêmutên jajanira
ngantirah suryanirandik 

  
obah sagung pra pratiwa
sadaya maras ing galih


kang rama ngandika arum
Ôntawirya anak mami
asrahêna kêrisira
iku karsaning nrêpati
sira kulup nora dosa
sanadyan tumêkèng pati


pati apa kang rinuruh
liyane wong mati sahid
ingsun upatani sira
lamun ora asrah kêris
ajrih Radèn Ôntawirya
ing rama ingkang sabda ris


sampun asrah dhuwungipun
tuwin ingkang abdi-abdi
Banyakpatra Sêtrajaya
Jiwasuta Jadrêmèki
sampun sami nyrahkên krisnya
Ki Sêtrajaya puniki


anake Surajayèku
Surajaya wus ngêmasi
sarêng lan Ki Tambakbaya
kantun sutane samangkin
gêntèni lungguhing bapa
duk dadi galadhag nguni


Sêtrawôngsa aranipun
sawusira dadi patih
Sêtrajaya namanira
wau kathahe kang abdi
pôncalas kang srah kêrisnya
jêng pangran binêthèk nuli


anèng lor waringin kurung
pasowanira pribadi
lan sagarwa putranira
rawat luh singa ningali
saking tan tahan umulat
kadya non mas kentir ngwarih


Maskumambang
para garwa sadaya sami anangis
miwah para putra
sêsambate mêlasasih
sarya ngusap-usap jaja


kaniaya bangêt têmên sri bupati
tan nganggo pariksa
rama tinarka ngajani
ing polahe Si Sudira


nadyan silih atmaja 

  jêr tan udani
apan wus diwasa
duwe timbangan pribadi
duwe ngumur sowang-sowang


Pangran Pugêr saksana ngandika aris
wus padha mênênga
tanbuh ingkang dèn tangisi
pan wus karsaning Hyang Suksma


dèn narima lamun titahing Hyang Widi
yèn sira tan nrima
pasthi duraka mring Widi
kapindho durakèng nata


ya ta kèndêl tangising garwa myang siwi
ajrih mring pangeran
têmah mingsêk-mingsêk sami
waspa mijil lir turasan


ingkang ngrêksa wong Kartasura abaris
ngalun-alun aglar
sagunging para dipati
tugur sagêgamanira


wadya môncanagara lawan pasisir
umyang swaranira
ing alun-alun kang baris
gêgaman tanpa wilangan


kang tumingal sadaya pan èsmu tangis
wadya kapugêran
nèng jawining bêthèk sami
atêngga ing gustinira


pirang-pirang dina datan ana bukti
yèn dalu tan nendra
garwa putra sadayèki
pan amung mucang kewala


Radèn Ayu Impun tumut ngramanèki
sinjang cindhe sêkar
kasmêkan jingga tinêpi
kêbês têlês dening waspa


dhasar ayu lami tilar dhahar guling
lir layon wratpuspa
rema jêmbrung tan sinuri
muyêk wilis ngôndrawila


anglir mega nèng tawang angêmu riris
anglong ingkang jaja
mundhak amuwuhi manis
kang netra lindri angraras


sang rêtna yu panangise lantik-lantik

tan pati kapyarsa
| kadyopama kang sundari
kaprawasèng samirana


kaniaya kakang prabu sun arani
sun sidhêp ragèngwang
madêg ratu milu mukti
mundur têka dipilara


iya apa dosane jêng rama iki
bok ya dèn apura
wong tan dosa dèn pisakit
dumèh-dumèh dadi nata


lah ta dene si kakang Sudira ugi
bisa gawe dosa
rama ibu tan tinolih
tingalana kadangira


sakadang ta rama ibu dèn pisakit
marga saking sira
sirarsa madêg nrêpati
kang kari kawêlasarsa


apa baya kakang mas nora angipi
lamun kadangira
lan ramèbu dèn bêthèki
apan ginawe tontonan


Jêng Pangeran Pugêr yèn kalaning ratri
nênêdhèng Hyang Suksma
maladi sêmèdi êning
anêgês karsaning Suksma


kang amurwèng pandulu pinintan kang sih
kang adarbe sifat
sakawan pinancêr ing ning
kahar kamal jalal jamal


sampun jumbuh tan ana kawula gusti
ing sak sêrik sirna
ing sabên ari Snèn Kêmis
jêng pangeran akujamas


siram anèng sajroning bêthekan nênggih
pasrah ing Suksmana
yèn nata karsa nêlasi
ganti ingkang kawuwusa


Sumabrata samana têgar maripit
jawi pabêthekan
sarya sru dènira angling
kalamun ingsun dadia


putranira Sri Naranatèng Matawis
sun kêlun sadaya
sajagad ing nusa

Jawi
emane dadi wong kumpra


duk miyarsa Pangeran Pugêr kang angling
datan panon ing rat
maladi sêmèdi êning
lir pendah pêjah alênggah


ya ta wau sang nata nglampahkên baris
mukul ing Mataram
wong Kartasura sapalih
wong Pamardèn lan Toyamas


Banyakwidhe kang dadi cucuking baris
senapatinira
Rahadèn Mangun rannèki
nindhihi sagung punggawa


lan urunan sagunging para dipati
pasisir lan mônca
sami urunan sapalih
abra untabing kang bala


warna-warna gêgaman dinulu asri
wutah ngara-ara
anglir pendah prawatagni
tan sêdya mundur ing yuda


Durma
kunêng ingkang winarna nagri Mataram
kang umadêg nrêpati
pan sampun miyarsa
yèn kang rama pinlara
binêthèk sagarwa siwi
Radèn Sudira
kalangkung dènnya runtik


lawan malih miyarsa gêgaman prapta
saking ing Kartawani
pangiriding lampah
Banyakwidhe saksana
Prabu Tiron prentah aglis
bodholkên wadya
pangiridirèng baris


Dyan Surôngga lan Tumênggung Amongpraja
gumrah wadya Matawis
praptèng Parambanan
anglarug lampahira
ing Tangkisan sampun prapti
kang wadyabala
Kartasura nulya glis


atêngara budhalakên barisira
ing Gondhang sampun prapti
wus ayun-ayunan
tata-tata gêgaman
rinakit gêlaring

jurit
wadya Madura
tuwin môncanagari


sarêng nêmpuh wadyabala Kartasura
lawan wadya Matawis
rame dènnya yuda
swaranya kadya gêlap
wong Kartasura bêdhili
wadya Mataram
tadhah datan gumingsir


pangawate wadya Kartasura dhadhal
Banyakwidhe ngawaki
lan santananira
satus kadi tan kirang
dadya panganjuring jurit
wong Kartasura
ing wuri kathah prapti


binendrong ing sanjata wadya Mataram
nanging datan gumingsir
Kyai Amongpraja
lawan Radèn Surôngga
sampun manêngah ing jurit
wong Kartasura
saya kathah ngêbyuki


iya pira kadare bala Mataram
binendrong dening bêdhil
dhadhal barisira
saking kathahên lawan
kathah longe angêmasi
larud suh sirna
mawut tan môngga pulih


sêdyanira sami ngungsi gustinira
ing wawar sampun prapti
ya ta kawarnaa
sira sang madêg nata
myarsa yèn wadya kalindhih
kalangkung duka
karsa ngawaki jurit


kinambilan turôngga pun samirana
busana wus rinakit
sigra nitih kuda
ingayap dening bala
Sang Prabu Tiron sêsirig
wadya sumahab
kang ajrih wani malih


ingkang buru wadya Kartasura dhadhal
sigra campuh ing jurit
wadya ing Mataram
ngamuk karoban lawan
wus sumingkir nganan ngering
wênèh wurinya
Radèn Sudira aglis


ginarêbêg 

  ing wadya nêngah ngayuda
wong Kartasura uning
yèn sang madêg nata
mangsah ing adilaga
wadya lêksan ingkang pinrih
bala kewala
kang têbih saking gusti


lir wong ulung-ulungan endhang dènnya prang
mubêng wadya Matawis
ngungsi gustinira
yèn umangsah gustinya
wong Kartasura angisis
angering nganan
anakêt ing wadya lit


sadangunya mangkana nulya katungka
wontên bêbantu prapti
saking Kartasura
Pangeran Pringgalaya
lawan wadana kêkalih
Ki Mangkuyuda
tuwin Natayudèki


wus sakawan ari dènira lumampah
praptèng nagri Matawis
lajêng napung yuda
wadyabala Mataram
ngurugan busur jêmparing
lawan gudebag
kèh sanjata mêlingi


kadya gunturing arga kang kalantaka
sênapan bêstrong krêbin
lan sanjata lanang
bingung wadya Mataram
pêtêng kukus anglimputi
wadya Mataram
kathah kang tilar gusti


Radèn Suryakusuma panggah ing yuda
kudanya kongsi brindhil
songsonge wus rêbah
ajur kênèng sanjata
watara ingkang angiring
mung kari swidak
lawan êmban kêkalih


tandangnya dyan lir pendah Janakaputra
duk kinarubut jurit
ing Sata Korawa
rênyuh madyaning rana
Radèn Surôngga tanapi
ban Amongpraja
umatur sarwi nangis


dhuh gustiku suwawi gingsir sing rana
ing yuda

tan kawawi
wadya sampun risak
sintên ingabên yuda
sarwi nyêpêngi kêndhali-
nira ing kuda
kalihe sami nangis


Radèn Suryakusuma angrês ing driya
sigra ngingêr turanggi
lumaywa sabala
sakantune kang pêjah
wadya Kartasura ngungsir
saking kadohan
sami amêmanuki


wus anabrang Paraga sira rahadyan
Barabudhur dèn jogi
wadya Kartasura
mandhêg wetan Paraga
prasami apacak baris
kang ngungsir lampah
amung kang para mantri


kawarnaa sang prabu ing Kartasura
nimbali kyana patih
lan kapat punggawa
Surtani Wirarêja
Wiraguna Mangunagri
nata ngandika
hèh kayaparan patih


aprakara kalilipe netraningwang
durung lêga tyas mami
yèn ora wus sirna
umatur Sumabrata
dhuh gusti sri narapati
sintên kang môngga
tumanduk anyedani


walatipun sintên kang kawawi nôngga
dados rêngkaning bumi
nambung Wirarêja
kalawan Wiraguna
upami arak sakopi
yèn inginuma
wong siji angêndêmi


yèn inginum wong kathah pasthine tawa
ngandika sri bupati
bênêr iku iya
wong akèh kang ngrubuta
Sumabrata matur aris
langkung ing karsa
pukulun sri bupati


lagya eca ngandika sri naranata
kasaru duta prapti
saking pabarisan
kalamun unggul ing prang
langkung trustha sri bupati
saparanira
binujunga 

  dèn kêni


gya tinulak duta pinaringan sêrat
sang nata sinung eling
ture Sumabrata
punika kang dhinahar
lêhêng linuwaran gusti
rama paduka
bupati matur sami


dene sampun arinta Radèn Sudira
kasoran ing ajurit
sang nata ngandika
lah iya luwarana
pundhutên ujare yêkti
yèn ngajanana
pan ingsun salah kapti


sigra mêdal Kyana Patih Sumabrata
pra bupati umiring
praptèng pabêthekan
pangran wus linuwaran
myang saputra garwanèki
wus sinupatan
yèn ngajanana siwi


lawan malih dhinawuhkên sabda nata
jêng pangran kinèn ngalih
cêlak pangurakan
ya ta sagung dipatya
bubar dènnya tugur baris
datan winarna
lami andhandhanggêndhis


Dhandhanggula
datatita lingira ing uni
kawuwusa nagri Batawiah
duk kala sêrat dhatênge
saking Kumêndur Sêlut
Andriyansah ingkang lêloji
ing nagari Japara
angaturi wêruh
yèn Sang Prabu Kartasura
kondur dhatêng rahmatullah putranèki
mangkya wus madêg nata


tan amawi sung wrin ing Kumpêni
dènnya sung wrin wuse madêg nata
tan ngluluskên lir ramane
para ratpêni kumpul
ing ngarsane gurnadur sami
Jêndral Hirpèk Husdiman
munggèng kantor agung
wus dadya punang bicara
tuhu cidra kang putra Rajèng Matawis
nata 

  ing Kartasura


dadya amrih dursila ing batin
wus arêmbag ratpêni sadaya
tinênung bae karsane
ya ta wus angsal tênung
têlas sarat limalas kêthi
reyal tênung punika
tate makan ratu
kang tênung wus lumaksana
rupa janma awake saprau kunthing
suku gêng pitu cêngkal


rambut gimbal lamun winatawis
rinêmbata wong papat kabotan
pan sampun lêpas lampahe
ing Kartasura rawuh
anyiluman awor lan angin
anjujug jroning pura
wanci têngah dalu
nuju sirêp wong jro pura
pan pinarêng sang nata ing dalu mijil
nèng natar prabayêksa


punang tênung miyat ing sang aji
nulya anjlog saking jumantara
anjanggêlêg ing ngarsane
sang nata kagyat dulu
umêngkarag griwanirèki
gumêtêr sriranira
tantara nulyemut
anyana yèn kalangêna-
nira Panêmbahan Senapati nguni
mari mêngkaragira


angandika sira sun takoni
apa sira ya Si Juru Taman
kagila-gila gêdhene
punang tênung sumaur
dudu Juru Taman sun iki
ingsun tênung Walônda
sapa dadi ratu
kang mêngku rat nusa Jawa
baya sira susunan gugup nauri
dharodhog sriranira


dudu ingsun kang umadêg aji
apan iya prênah paman ingwang
angalora ngetan kene
iku kang madêg ratu
kapugêran dalêmirèki
punang tênung gya kesah
ngalèr 

  purugipun
anyiluman lampahira
jêng susunan samana lêga kang galih
marasira wus sirna


ya ta tênung samana wus prapti
kapugêran jujug palataran
anuju latar panêpèn
pangran nuju têturuh
kagyat sira sarêng ningali
ing janma nora kaprah
wus graitèng kalbu
anarka dudu manusa
Pangran Pugêr matak donga sèpi angin
wusira gya tinanya


sira iki setan apa êjin
dene gêdhemu kagila-gila
punang tênung lon saure
pan ingsun iki tênung
êndi ingkang dadi nrêpati
pangeran angandika
takon ratuningsun
iya apa sêdyanira
ing kadhaton ênggone narendra mami
punang tênung sru ngucap


hèh sun mau têka ing jro puri
ana uwong kang nêmoni mringwang
abagus kuning dhasare
atutur marang ingsun
yèn ratune ana ing riki
apan kaprênah paman
lawan kang atutur
pangeran mèsêm miyarsa
insa Allah ingsun kang dadya nrêpati
mêngku rat nusa Jawa


apa sêdyanira praptèng riki
punang tênung alon saurira
sêdyèngsun prapta ing kene
pan ana kang angutus
tandhing sêkti myang Ratu Jawi
yèn ratune wus kalah
palastra dening sun
sun tumpês wong nusa Jawa
wadyaningsun kang padhèngsun kon numpêsi
kabèh manusa Jawa


jêng pangeran mèsêm ngandika ris
lah ta payo sira têkakêna 

  
lêlêmbut yun salah gawe
ya ta sang mundhyèng kawruh
matak donga têracak sathit
kalawan donga basmah
myang bala sarèwu
sèpi gêni wus winatak
punang tênung ngalumpruk sarira cilik
kajuwêtan tanpojar


pan gumêtêr netrane mucicil
kajuwat-kajuwêt tanpa nabda
pangran alon timbalane
wus kalah sira iku
lah lungaa saka ing riki
balia mring prajanta
aja gawe rêtu
yèn sira norenggal lunga
apa nganti sira sun dulangi tai
taine khewan lingsang


nuli sira lungaa dèn aglis
anuruta ing Kêndhêng prawata
muliha mring sabrang age
ywa sira ganggu-ganggu
nèng dêdalan marang wong cilik
kabèh pan duwèk ingwang
ing Jawa sawêgung
kang tênung sigra umêsat
ngalor ngetan gunung Kêndhêng dèn margani
kathah wong kênèng rumab


ya ta pangran minggah ing panêpin
kawarnaa wau sri narendra
duk sampun natas rinane
nimbali patihipun
Sumabrata wus praptèng puri
cundhuk saha tur sêmbah
mangusapi lêbu
ing suku sang naradipa
sri narendra mèsêm angandika aris
hèh bapa Sumabrata


utusana amariksa aglis
mring dalême paman ing pugêran
alakua sandi bae
manawa gêrah iku
lan orane karuhna aglis
manêmbah Sumabrata
mêdal sigra ngutus
anuksma ing kapugêran
tan adangu kang ingutus sampun prapti 

  
katur ing sri narendra


lamun ingkang paman datan sakit
nora beda lawan saban-saban
sang nateram ing jro tyase
wau ta kang winuwus
Ki Tumênggung Dêmak ngêmasi
katur mring sri narendra
sutanya têtêlu
Mas Malat ingkang atuwa
Ki Mas Amad punika panênggaknèki
kang anèm Bagus Katam


tiga pisan ginêntoskên sami
nagri Dêmak pan pinara tiga
ingkang sêpuh kêkasihe
Suranata Tumênggung
lênggahira ingkang winarni
kang panênggak ingaran
Padmanagarèku
wuragil Martanagara
lawan wontên tilarane kyai patih
Ki Arya Sindurêja


namanira Ki Mas Bagus Grêsit
yèka arinira Radèn Sukra
sampun jinunjung linggihe
sinung aran tumênggung
ran Tumênggung Sindurja nênggih
ya ta putra sri nata
wau ingkang sêpuh
Pangran Buminata seda
putra kalih panênggak lan Radèn Alit
samya sinungan nama


dyan mas panênggak sinung wêwangi
nama Pangeran Mangkunagara
Radèn Mas Alit namane
Mangkuningrat jêjuluk
apan sami sinungan linggih
sami anigang sasra
santana winuwus
Rahadèn Ônggadimêja
sinung nama Pangeran Balitar nênggih
kang rayi Têpasana


kawuwusa sampun satus ari
sedanira sinuhun kang swarga
jro pura arsa mêmule
satus ari sang prabu
garwanira para dipati
samya malêbèng pura
tan ana kang kantun
pasisir môncanagara
pan 

  sadaya garwane malêbèng puri
asipêng ing jro pura


wontên garwanira Adipati
Cakraningrat garwa ingkang mudha
kalangkung endah warnane
namanira sang ayu
arum-arum Dyah Pakuwati
gandês raga karana
tinon gandrung-gandrung
kauningan ing sang nata
ingapusan dhatêng pajungutan sang sri
wau Dyan Ayu Sampang


praptèng pajungutan nabda sang sri
bibi dipun kapara ing ngarsa
kula yun takon yêktine
napa sampun sêsunu
patutan lan paman dipati
matur Dyan Ayu Sampang
dèrèng darbe sunu
sang nata malih ngandika
kalingane si bibi misih kênya di
pantês dhukun utama


kula bibi sampun tigang ari
gêrah puyêng mangke dèrèng waras
kula nyuraya wiyose
dika gêcêl dèn gupuh
duk miyarsa Dyah Pakuwati
graita jroning nala
mingsêr lungguhipun
manêmbah arsa umêdal
sri narendra nyandhak astanira aglis
pan sarwi angrêrêpa


adhuh gusti aywa dika mijil
dadi apa babo kang tinilar
pasthi yèn salah kadadèn
lah mara mirah ingsun
pêparinga têtômba brangti
kawula ngèstupada
mring sang dewaning rum
sang rêtna arsa ingêmban
nyêndhal sinjang sang nata maksih ngukuhi
sang dyah apulintiran


uculêna kawula sang aji
inggih masa kiranga wanudya
ingkang nglangkungi warnane
saking kula pukulun
pan kawula wong Sampang

yêkti
sapala pininginan
awon têmahipun
angagêm somahing bala
sri narendra saya sru dènnya nyêpêngi
rinangkul jangganira


iya pira kuwating pawèstri
sinêmbadan dhumatêng ing priya
sayêkti kawon rosane
sang dyah ayu kapoyuh
anêlêsi kampuh nrêpati
nanging tan nêdya ginggang
wau sang aprabu
sinarèkakên sang rêtna
wêntis kalih apan ta sampun katitih
wastra sampun kalingkab


Sang Dyah Ayu Pakuwati nangis
sarwi nyakot bojane sang nata
nora rinasa larane
radèn ayu umuwus
baya iki dudu nrêpati
solahe lir wong kumpra
mêksa wong tan ayun
sang rêtna ngoso ing solah
pamrihira sande karsaning nrêpati
pan sarwi garonjalan


sarya jêjak jajane sang aji
wêntisira katingal gumêbyar
lir bêngle kèris kuninge
sang nata saya sêngkud
sinungkêman wêntisirèki
sang rêtna aturira
adhuh sang sinuhun
pukulun ratu punapa
dadak arsa lumêbu ing wêtêng malih
tur wêtênge wong liya


sampun sangêt-sangêt sri bupati
botên ilok anyuda laksana
ngapêsakên dêrajate
têka akalung pupu
kadya dede tingkah nrêpati
kangmas Dipati Sampang
iku dudu ratu
suprandene yèn cumbana
ngirih-irih tan kadi dika puniki
dènira mrih asmara


Asmaradana
nabda wulangun ngong bibi 

  
lamun ta paman dipatya
jaluka ijol-ijole
kabèh wong ing sajro pura
sun uwèhakên paman
marêm mring siji sirèku
baya ingsun suduk jiwa


yèn durunga akaronsih
gusti lawan jêngandika
sang dyah mèsêm sru gruwêke
lah ta iki basakêna
têka ana narendra
pupwèngsun roro pinikul
ya masa ngong kuwalata


ujêr karsane pribadi
kudu mikul pupuningwang
pan ora ngajani ingong
pupu anggung sinungkêman
sarta ingaras-aras
baya lali jênêngipun
narendra mêngku rat Jawa


sang nata nêkakkên kapti
nandukkên warastranira
tumanduk senapatine
ngamuk ngrabasa ing pura
puraning nagri Sampang
ngêsuk tan tolèh ing pungkur
ngantya praptèng kandhasira


kasok dènira ajurit
sang rêtna anulya mêdal
sing gupit pajungutane
laju mantuk sang kusuma
sarwi angêmu waspa
pangran lagya nguwêt puyuh
kagyat praptane kang garwa


puyuh kinurungan aglis
nulya tumutur ing garwa
têtanya apa karane
sirèku angêmu waspa
garwa matur pasaja
pangran asru wuwusipun
babo mirah ingsun sira


pagene culikèng rêsmi
sang dyah tumungkul karuna
pêgat-pêgat pamuwuse
winisesa mring sang nata
wadon pintên kuwatnya
Pangeran Sampang duk ngrungu
umadêg suraning nala


sarya sru dènira

angling
baya wus karsaning Suksma
dahuru jênênging katong
mundur karya ewan-ewan
dene ta durung pira
kang suwargi wulangipun
ilang nora kalabêtan


wadya dulangmangap sami
kalihe wus tinimbalan
kajawi para mantrine
samya prakosèng ayuda
sadaya para lurah
kang dhingini praptanipun
karsanira Pangran Sampang


sun mangrurah jroning puri
tan panon rat indhêpira
anging dangu-dangu sarèh
angrasa lamun kawula
lilih ing krodhanira
Ki Tumênggung Surèngkewuh
nulya wau ingaturan


tan adangu sampun prapti
angling Sang Dipati Sampang
samêngko paran wartane
kakang nagri Surabaya
Ki Jangrana aturnya
karsanipun sang aprabu
pinara kalih badhenya


Dipati Sampang ngling malih
hèh ta kakang aywa corah
ing samêngko awak ingong
sumêdyarsa malik tingal
de nata calunthangan
payo kakang yèn panuju
padha seba ing pugêran


iku kang patut dadya ji
amêngku rat tanah Jawa
budyalus paramartèng rèh
budiman tur ambêk darma
Ki Jangrana sumarah
sigra lumampah ing dalu
sampun praptèng kapugêran


wau adipati kalih
sampun sami ingacaran
pinanggihan ing panêpèn
Jêng Pangran Pugêr ngandika
adhi kadingarenan
dene têka dalu-dalu
baya ana karsanira


Dipati

Sampang wotsari
dhuh kangmas atur kawula
inggih paduka samangke
karsaa angrêbat pura
tuwan madêga nata
ingkang dadya bau suku
gêdhig manggalaning yuda


kula ingkang anyagahi
lan pun kakang Surabaya
nênggih kang dados pamuke
mangrurah ing mungsuh sura
lêbura wor pratala
yèn wontên pangajanipun
ing kangmas mangke lumampah


ngobrak-abrik sining puri
lan pun kakang Surabaya
Pangran Pugêr sru gujênge
dene ta kang ora-ora
adhi sira wicara
duraka ingkang tinêmu
wong balela ing narendra


ratu badaling Hyang Widi
pun kakang ora anêdya
angêndhiha ing kaprabon
ngong suka momong kewala
Dipati Sampang nêmbah
inggih ta lamun sang prabu
ngluluskên wêling kang swarga


wêlingipun kang suwargi
ing uni raka paduka
wanti-wanti pitungkase
tan kalilan anyakitna
dhatêng galih paduka
atanapi manah ulun
mangke têmah siya-siya


pun kakang ing Surawèsthi
pituwin Rôngga Sêmarang
badhe pinalih lênggahe
paduka lawan kawula
kinarya cacah-cucah
mila sampun sêdhêngipun
wong ala winalês ala


sok ugi sampun miwiti
utang wirang nyaur wirang
pangeran putêk galihe
ginubêl Dipati Sampang
kalawan Surabaya
kêdah ingadêgkên ratu
têmah obah kang wardaya


saksana ngandika 

  aris
yayi mas sira muliha
mêngko-mêngko sun pikire
ing besuk sira balia
sigra Dipati Sampang
lan Dipati Surèngkewuh
sami lèngsèr saking ngarsa


sampun mêdal saking kori
ya ta ganti winursita
nagari Sêmarang mangke
Ki Rôngga Yudanagara
manahnya langkung susah
myarsa kalamun sang prabu
darbe abdi kinasihan


Ki Pusparaga kang nami
sing Sêmarang asalira
sang nata sangêt asihe
wus jinunjung lungguhira
Tumênggung Jayaningrat
anyuwun dados Tumênggung
Sêmarang pinarêng ing tyas


mila kalangkung prihatin
Ki Rôngga Yudanagara
rêmbag lan para kadange
wus dadi ing gunêmira
sigra nglampahkên duta
kang sarta nawalanipun
maring nagri Kartasura


mantri ing kitha Sêmawis
awasta Ki Tanpanaha
ingkang kinarya dutane
andêling kitha Sêmarang
Sawunggaling juganya
datan kawarna ing ênu
duta kalih sampun prapta


ing nagari Kartawani
alaju ing kapugêran
Ki Tanpanaha jujuge
marang Ki Sêtrawijaya
linarapakên sigra
duta kêkalih cumundhuk
mring pangran ngaturkên surat


tinampan binuka aglis
sinuksma sajro wardaya
punang nawala têmbunge
kawula naoskên sêmbah
Rôngga Yudanagara
konjuk ing pada pukulun
Gusti Pangran Adipatya


Pugêr kang pinudyèng dasih
kang sudibya ambêk santa
paramarta 

  ing budine
pun Rôngga Yudanagara
kalangkung cumanthaka
awit saking kumapurun
atur surat ing paduka


wiyose ulun ngaturi
uninga ing jêng paduka
yèn mangke Kapitan Kênol
lan pra Kumpêni sadaya
sami sakit ing manah-
ira tumênggung sang prabu
awit duk jumênêng nata


tanpa pratele Kumpêni
marma ing mangke prasamya
nunggil pangajêng-ajênge
dhumatêng ing jêng paduka
lolosira sing praja
tumêdhaka sang pukulun
dhatêng ing nagri Sêmarang


wontên ing riku jêng gusti
paduka ayun ingangkat
jumênêngirèng pamase
dhatêng pra Kumpêni samya
mila amarêngêna
ing panggalih sang pukulun
Kumpêni mrih kinanthia


Kinanthi
titi ing panuksmanipun
surate Rôngga Sêmawis
jêng pangran nulya ngandika
dhatêng kang duta kêkalih
karo sapa aranira
duta kalih awotsari


pun Tanpanaha pukulun
satunggal pun Sawunggaling
kalihnya nulya ginanjar
reyal pitu wong sawiji
lan sinjang mori sakêbar
jêng pangeran apêparing


lorodan nyamping lan sabuk
tanapi lorodan klambi
mring Rôngga Yudanangara
sarta wus ngwangsulan tulis
nêmbah lèngsèr saking ngarsa
pangeran emut ing galih


kang duta ingandhêg sampun
kinèn sami angêntosi
praptane Dipati Sampang
lan Dipati Surawèsthi
ya ta ing ratri

kocapa
dipati kêkalih prapti


lan pangeran sampun pangguh
sêrat kang saking Sêmawis
sinungkên Dipati Sampang
myang Dipati Surawèsthi
kagagas anunggil karsa
samyarsa ngadêgkên aji


kalangkung sukaning kalbu
ing Sampang Sang Adipati
lan Dipati Surabaya
angraos yèn angsal kanthi
Sawunggaling Tanpanaha
dèn timbali mring dipati


ing Sampang wusira maju
ngandika sang adipati
karo sapa aranira
wong apa lungguhirèki
umatur kula kabayan-
ira Ki Rôngga Sêmawis


Sawunggaling wasta ulun
Tanpanaha kang satunggil
pêpatihipun Ki Rôngga
Yudanagarèng Sêmawis
angling Sang Dipati Sampang
aturêna surat mami


iya marang ing sutèngsun
Yudanagarèng Sêmawis
duta kalih wus ginanjar
pinangadêg lawan malih
pinaringan sangu reyal
sapuluh duta sawiji


Sang Dipati Surèngkewuh
tumut mangadêg nyangoni
sami lan Dipati Sampang
duta kalih awotsari
mentar sahing ing ngayunan
Tanpanaha Sawunggaling


kunêng duta kalihipun
ing kapugêran winarni
umatur Dipati Sampang
paran ing karsa puniki
punapa karya wiwitan
Pangran Pugêr ngandika ris


dhimas mêngko karsaningsun
mring Dêmak ngong madêg aji
Kumpêni tulung prayoga
nora tulung iya bêcik
sok wisa ingsun sung wikan
Sang Dipati Surawèsthi


manêmbah 

  alon umatur
ing karsa langkung prayogi
jagad ngingêran punika
Pangeran Sampang turnya ris
ulun ngrumiyini lampah
mantuk mring Madura dhingin


amêpakakên wadya gung
pun kakang ing Surawèsthi
kantuna nèng Kartasura
amurih sampun katawis
sampun dadya kang rinêmbag
pra lurah pugêran mangkin


kang samya mirêng ing rêmbug
sadaya suka ing galih
gambirèng tyas madêg sura
angajap têmpuhing jurit
lajêng prasami sadhiya
ananging datan katawis


sang dipati kalih mundur
saking ngarsa awotsari
lampahira sampun prapta
dalêm kasampangannèki
enjinge Pangeran Sampang
pamit mring rêkyana patih


sigra-sigra lampahipun
dhatêng dalêmirèng Patih
Sumabrata sapacara
tan adangu sampun prapti
ing dalêm kasumabratan
kagyat Sumabrata mèksi


agupuh dènira mêthuk
dhatêng pagêlaran panggih
saksana gya ingacaran
kang asta lajêng kinanthi
dening Patih Sumabrata
sampun samya tata linggih


Pangran Madura lingnya rum
praptaningsun adhi patih
pamitna marang sang nata
sun arsa tilik nagari
alawas sun tan uninga
dungkap kalih taun iki


manira pan arsa ujung
ing astana kang suwargi
kyana patih aturira
sumôngga sarêngan sami
asowan dhatêng sang nata
ya ta sarêngan sang kalih


saking kapatihan laju
dhatêng karaton 

  sang kalih
tan adangu lampahira
ing pasowan sampun prapti
anjujug ing srimangantya
canthèl atur kyana patih


lajêng konjuk sang aprabu
saksana ngandikan aglis
patih lan Dipati Sampang
sapraptanirèng ngarsa ji
sarêng samya awotsêkar
sang nata ngandika aris


paman dèn kaparèng ngayun
Dipatyèng Sampang mangarsi
datan kawistarèng netya
lamun angêmu wêwadi
sinawang kalangkung samar
Dipati Sampang turnya ris


nuwun-nuwun sang aprabu
bilih kaparêng ing galih
kawula anyuwun lilah
badhe dhatêng Sampang nagri
têtuwi ing para kadang
sarta botên lami-lami


kados kalih wulan amung
kawulenggal wangsul malih
dhatêng nagri Kartasura
sumewa ngarsa sang aji
awit ing manah sandeya
atilar paduka gusti


rèh maksih enggal sang prabu
tuwan madêg narapati
kawula maksih sumêlang
manawi wontên ngribêdi
pakèwêdipun ing praja
kawula rumaos gusti


katêmpah bot repotipun
lêga tyasirèng nrêpati
tan wrin yèn lair kewala
ngling paman kula lilani
inggih ampun lawas-lawas
manawi wontên drigami


bok benjing lamun nênungkul
putranta Sudira nênggih
yèn dèrèng kacêpêng paman
punika amancak galih
milane wau si paman
ampun ngantos lami-lami


kula drêmi madêg ratu
sêsukêrirèng

nagari
abot repoting nagara
sagunge paman kang wajib
wêlinge jêng rama nata
inggih ingkang sampun swargi


si paman ingkang katêmpuh
Dipati Sampang miyarsi
ngandikane sri narendra
amicara jroning galih
bisa lamis si dubilah
pan sarwi angusap wèni


Sinom
hèh dubilah minasetan
wasis têmên ujar lamis
ciptane Dipati Sampang
kaya anuduka aglis
têmah kasusu batin
supados nuntêna kondur
tyas kadi balêdhosa
nanging sinamun ing wingit
tan kacihna ing solah pasanging netya


graitanira sang nata
kang paman dèrèng udani
pangudasmaraning driya
mokhal kalamun si bibi
tutura maring laki
duk sun rabasa ing lulut
dhuh bibi mirah ingwang
kang bisa awèh gêng brangti
eman têmên bibi bêkti maring priya


sang nata sakala lepya
kang lathi pating kajuwit
alon dènira ngandika
sintên ingkang anênggani
dalême paman ngriki
si bibi punapa tumut
ing paman mring Madura
tuwin bibi Pakuwati
napa inggih tumut kesah dhatêng Sampang


matur Pangeran Madura
inggih sadaya umiring
tan wontên purun tinilar
witne angrepoti margi
dene ingkang nênggani
ing pondhok mantri pêpitu
sang nata angandika
ing pênêd-pênêde ugi
para bibi dèn tilara têngga griya


bêktaa sêlir kewala
amrih rikate 

  ing margi
pasthi enggal nuli prapta
dene kang têngga ing riki
malbêta maring puri
sagunging para tumênggung
wadana Kartasura
agilira sabên wêngi
ya ta matur wau Adipati Sampang


kados tan kenging ingampah
kang bibi sadayanèki
rèhning samyonêng ing praja
sampun lami tan udani
wau sri narapati
wardayanira garuwung
osiking tyas mangkana
adhuh bibi Pakuwati
pasthi ngarang yèn bibi tan nuli prapta


saksana amundhut reyal
pitung atus sampun prapti
angandika dawêg paman
kinarya patumbas warih
sang nata mamèt galih
ing Pangran Madura wau
pangran wotsêkar mêdal
sapraptanira ing jawi
wadyanira sadaya samya sanega


budhal Adipati Sampang
umyang swaraning wadya lit
kali Sêmanggi wus prapta
rêmbatan winotan warih
sinigêg kang lumaris
ya ta mangke kang winuwus
sang prabu kari brôngta
mung Dyan Ayu Pakuwati
ka sinambat-sambat paripolahira


sun têdha nuli têkaa
adhuh bibi Pakuwati
wêlasa mring angganingwang
kang anggung gring brôngta kingkin
tan na kang ngusadani
nadyan isining kadhatun
tan dadi tômba brôngta
lyane bibi Pakuwati
sri narendra kari rangu karungrungan


malih ingkang winursita
dutane Rôngga Sêmawis
sira Dêmang Tanpanaha
lawan Dêmang Sawunggaling
prapta nagri Sêmawis
punang kintèki 

  sung-angsul
katur marang Ki Rôngga
Yudanagarèng Sêmawis
tinupiksa kadriya têmbunging surat


sinêmbah kintèkinira
Pangeran Sampang ngrujuki
yèn dadya ingkang pirêmbag
Ki Rôngga suka ing galih
dene sampun akanthi
dènnya angadêgkên ratu
Sampang lan Surabaya
prajurit prakoswa luwih
pan wus ilang bêbalunging Kartasura


sinung lorodan rasukan
Ki Rôngga amundhi-mundhi
wau Adipati Sampang
sapraptanirèng nagari
gêgabah kang prajurit
mantri santana gung-agung
tuwin wong dulangmangap
dinadar ing siyang ratri
kalih èwu prajurit dinulangmangap


dhomas wadya pêpilihan
cacahe kang para mantri
kalih atus samya sura
akèh simbar jajanèki
kang babrêngos pinuntir
godhèg wok amata tuhu
ingkang brêngos sakilan
ulate ringas ngajrihi
solahira lir gundhala kapanasan


sêmbada golonganira
aran wong truna tan gingsir
rongatus kulambi abang
rinenda nyatêngah nyari
sami prawirèng jurit
waosira ponthang muput
lurahe ingaranan
Lindhusagara prajurit
olah yuda wong Sampang sadina-dina


wong truna tan gingsir ika
kalih atus kang nisihi
samya irêng kulambinya
rinenda nyatêngah nyari
tumbak irêng ngajrihi
rongatus pinonthang muput
lurahe ingaranan
Lindhuprahara 

  prajurit
wontên malih rongatus wong trunalanang


samya kulambi sangkêlat
sora-sari bang angrawit
sami lancingan sangkêlat
rinênda anigang nyari
waos pèlèt sinungging
asisih wong trunalawung
bludru kulambinira
sikêpan sami balênggi
waosira rongatus pinonthang êmas


lêlurahira santana
aran Radèn Surèngwèsthi
trunalanang sisihira
aran Radèn Surèngpati
wong trunalancap nênggih
asisih wong trunarampung
rongatus golongannya
rongatus pangkat pinilih
sapangkate rongatus salurah-lurah


binusanan abra muncar
prajurit Sampang ngatyati
kajawi kang para putra
pêpitu kang mawat kardi
putra lêlima nênggih
prajurite nigang èwu
putra ingkang kalihnya
sêpuh lan panênggaknèki
prajurite sami nglimang atus sowang


apan samya binusanan
sangkêlat abrit myang kuning
ijo biru myang mêmegan
baludru lan sora-sari
mliyo kastop tanapi
kathah kang sondhèr pêpêlung
daragêm podhang-podhang
tuwin cêcêlêpan asri
para putra sondhèr rangrangan toya mas


wus tatane kuna-kuna
yèn kala amangun jurit
tan lali sêsondhèrira
têtêngêre para mantri
pan sami udhêng gilig
sakempol-kempol gêngipun
pangeran salaminya
siyaga tan kadi mangkin
winutahkên dunyanya

sinêbar-sêbar


andina angajar-ajar
nèng alun-alunirèki
arame bênthak-binênthak
sawênèh bêdhil-binêdhil
ana kang onclang lêmbing
wênèh ana olah tulup
sèwu saragêninya
angajar brondongan bêdhil
pan kajawi saragênine kang putra


kunêng kang lagya jar-ajar
amurih suraning dasih
ya ta ingkang kawuwusa
Jêng Pangeran Pugêr nênggih
tan antuk dhahar guling
yèn dalu tansah manêkung
nênêdha ing Suksmana
maladi sêmèdi êning
pan anêgês dènnyarsa umadêg nata


wus angsal sasmitaning Hyang
kalilan madêg nrêpati
mêngku ing rat nusa Jawa
mangkyang kawuwusa malih
Dyan Sudirèng Matawis
apan wus kêna ing apus
kacêpêng ing Losêkar
sawetaning dhusun nênggih
Arya Banyakwidhe ingkang amisaya


binêkta mring Kartasura
rahadèn dèn baronjongi
wongira samya binona
wus misuwur sanagari
Pangran Pugêr miyarsi
yèn kang putra wus kapikut
binêkta mring nagara
Banyakwidhe ingkang ngirid
duk samana pangeran ngandhangi bala


sagunge kang para lurah
wus dandan sapara rabi
kapêdhak lan panakawan
sadaya samya arakit
wong gamêl datan kari
ya ta kawarnaa dalu
pukul kalih wancinya
usrêg swara ting kalêsik
kang pratmaja gugup sami tinimbalan


andhèr ngarsane kang rama
sasêlire datan kari
ana kang nyêkêli kuda
sabuke dipun bondhèti
ana ngêmban bêbayi 

  
sami nuntun rabinipun
langkung dening kasêsa
dènnyarsa lolos ing wêngi
jêng pangeran samana sampun tumêdhak


pinengêtan lolosira
Jêng Pangeran Pugêr nênggih
ing dalu jam kalihira
dintên wulanira nguni
tuwin warsanirèki
tan na winarna ing wuwus
amung angkaning warsa
ing mangke dèn sêngkalani
ngèsthi paksa rasanira ing wardaya


mêdal kori bêbutulan
ngalor ngulon lampahnèki
kagyat ingkang kamarganan
grubyuge anyalawadi
kiwa têngên kèh uning
yèn pangeran lolos dalu
ya ta patinggi desa
dalu-dalu budhal aglis
gya anjujug dhumatêng ing kapatihan


panggih juru regolira
ngling kula aturna nuli
dhumatêng rêkyana patya
kang liningan nulya ngirid
sampun praptèng pandhapi
kyana patih maksih lungguh
matur kula tur pirsa
patinggi ing dhusun prapti
atur pirsa inggih dhumatêng paduka


bilih Jêng Pugêr Pangeran
ing dalu punika ugi
lolos saking kapugêran
sagarwa putra sakalir
abdi tan wontên kari
sadaya prasamya tumut
ya ta rêkyana patya
gugup gya malêbèng puri
wong jro pura kagyat praptaning ki patya


anarka yèn ana karya
sami amêngani kori
sapraptaning dalêm pura
kyana patih sampun panggih
lan wadana kang kêmit
rêmbag amungu sang prabu
sira Nyai Wilaja
wus amungu sri

bupati
naranata tumêdhak jingga nonoman


Durma
Kyana Patih Sumabrata matur nêmbah
dhatêng sri narapati
ulun tur uninga
gusti rama paduka
Pangran Pugêr ing samangkin
lolos sagarwa
putra abdi tan kari


sing pugêran ngalèr ngilèn lampahira
duka sri narapati
jaja winga-winga
kumdut padoning lathya
minggah ing gêdhong pribadi
bêndhe Ki Bicak
sigra winawa mijil


pinaringkên mring patih kinèn anatab
asru anèng sitinggil
tinabuh angangkang
swarane anèng tawang
binarung lan têtêg muni
têngara gumrah
otêr wong sanagari


ing jro pura gègère wayang-wuyungan
samya salah panampi
ing panyananira
Pangeran Pugêr mangkya
angamuk maring jro puri
wadya malatar
ing srimanganti baris


praptèng sitiruhur misih amalatar
sakyèh wong magêrsari
piyantaka aglar
saragêni nèng ngarsa
bêdhil sami dèn isèni
wong jagabaya
sami prayitnèng wèsthi


wong nirbaya sikêp karbin munggèng ngarsa
wong jagasura sami
ganjur sikêpira
tulup wisa pracôndha
wong nyutra sikêp jêmparing
wong nyangkragnyana
gêgamannya tan kari


wirabraja bajrawisa kartiyasa
sami prayitnèng wèsthi
tan lali sikêpnya
jataka wisamarta
mandhung kanoman lan miji
wong patrayuda
sawarastranya baris


martalulut

singanagara ing ngarsa
pinilih judhipati
myang wong darpahita
yudamênggala ngarsa
wong gandhèk umobat-mabit
sagamanira
ting balêbêr nimbali


mantri anom lunga têka solahira
dènira nênimbali
sagunging pratiwa
ngalun-alun baris glar
pasisir môncanagari
sawadyanira
ana ing pôncaniti


kawarnaa kang lolos wau lampahnya
duk bêndhe ing jro muni
sami amiyarsa
lagya praptèng Cêpaga
agugup lampahirèki
pratmaja garwa
ting bacècèr nèng margi


langkung dènnya repot kang para tanaya
Dyan Ôntawirya nênggih
tansah binondhetan
dening sêsêlirira
kudane dipun wawrati
dandananira
rahadèn kalung karbin


asta kiwa anyangking punang talêmpak
miyarsa bêndhe muni
sangêt bingungira
arsa bucal momotan
angraos owêl ing galih
yèn dèn isihna
pasthi kari kang sêlir


muring-muring myarsa bêndhe muni ngangkang
momotan dèn tatasi
sigra sêlirira
tinitihakên kuda
sarwi kinèn mangku karbin
sira rahadyan
mandhi waos nèng wuri


Radèn Wôngsataruna gugup solahnya
ngêmban putranirèki
sêlir nitih kuda
putra ngumur sawarsa
Mas Bêlandho kang wêwangi
patutanira
sêlir Bok Karoh nênggih


Bok Mas Karoh ingkang tinitihkên kuda
gendhong ponjèn pribadi
Dyan 

  Wôngsataruna
dharat angêmban putra
ya ta wus anggagat enjing
pangran lampahnya
prapta ing Majalêgi


wus raina Rahadèn Wôngsataruna
bananira kaèksi
awarni calana
gumyak ingkang tumingal
radyan tan nyana ing galih
lamun calana
pangrasanya jêjarit


ya ta kèndêl sakala anata bala
repot sinèlèh ngarsi
laju lampahira
ing ngarsa Jiwasuta
ingkang samêkta ing wingking
para atmaja
sami prayitnèng wèsthi


Sêtrajaya kalawan para atmaja
wau ingkang nindhihi
kang samya jinaga
wadya gêng Kartasura
manawi kinèn nututi
dening sang nata
mila lampah rinakit


samya laju mêdal ing Kênêr lampahnya
wau ingkang dèn jogi
mangkya kawarnaa
wau sri naranata
wus ambudhalakên baris
têtindhihira
Dipati Surawèsthi


wong pasisir ingkang nututi ing lampah
gancang lampahing baris
auntap-untapan
lawan wong kapugêran
Ki Dipati Surawèsthi
kang ngirid lampah
langkung bingahing galih


dupi arsa kasompok ing lampahira
Dipati Surawèsthi
laju alon-lonan
sagung para dipatya
tan wontên purun nglancangi
ing barisira
Dipati Surawèsthi


sampun prapta kali Tuntang lampahira
krêtêg tinatas aglis
mila ragi tamban
pangran ing lampahira
mingêr ngilèn kang nututi


mêdal Bahrawa
ing Jambu kang dèn jogi


jêng pangeran sampun anglampahkên duta
dhatêng nagri Sêmawis
kang caraka prapta
wus panggih lan Ki Rôngga
Ki Rôngga gupuh ngundhangi
ing wadyanira
sanega wong Sêmawis


Sawunggaling lawan Dêmang Tanpanaha
ingkang kinèn rumiyin
mêthuk jêng pangeran
lan bêkta kuda tundhan
miwah sikêp kang jagani
rêrepotira
pangeran bêktannèki


wus umangkat sira Dêmang Tanpanaha
kalawan Sawunggaling
sira Ki Mas Rôngga
mampir ngloji lampahnya
lawan Tuwan Kênol panggih
sampun winartan
pangeran anèng margi


dèn bêbujung dening wadya Kartasura
Kênol gugup miyarsi
yèn mangkono Rôngga
dèn kêbat tulungana
manawa karoban jurit
ingsun mêmêkas
maring sira dèn eling


nadyan silih kênaa nora kênaa
manira angaturi
mring kangjêng pangeran
têdhaka mring Sêmarang
mênawa abot kang galih
sira dèn bisa
ngaturi amrih kêni


bokmanawa jêng pangran duwèni karsa
umadêg narapati
ing liya panggonan
jêr kabèh ing rat Jawa
kagunganira pribadi
sapa malanga
nanging ta wêkas mami


sira Rôngga kalamun angluputêna
pangran praptèng Sêmawis
sira nêmu ala
iya marang Walônda
yèn pangran praptèng Sêmawis
wit aturira
pasthi lamun sirèki


kinasihan mring tuwan gurnadur jendral


tuwin kang pra ratpêni
sira pinracaya
sasat sira rêrewang
iya marang wong Kumpêni
nèng tanah Jawa
pamucunge ing kapti


Pocung
tôndha lamun sira mring Kumpni satuhu
dènnya mawèh marga
têtêpe uwong Kumpêni
gone padha manggon anèng tanah Jawa


lan sirèku agawe padhanging kalbu
bunêking Walônda
duk kala madêge aji
Kangjêng Sunan Mangkurat Mas Kartasura


tanpa asung uninga maring gurnadur
dadi iku tôndha
tan arsa sobat Kumpêni
ya ta mèsêm Ki Rôngga Yudanagara


manthuk-manthuk saksana umangkat gupuh
lajêng lampahira
saking loji ing Sêmawis
kawarnaa ingkang andhingini lampah


kalihipun dêmang sampun sami pangguh
lan kangjêng pangeran
nèng Ungaran manganjali
ngaturakên turôngga sasikêpira


tigang puluh ingkang anjagi pêpikul
ya ta jêng pangeran
pangandikanira aris
ya tarima si anak Yudanagara


kang pitulung marang ing sariraningsun
hèh ta Sêtrajaya
bagenên tundhan lan kuli
asandika enggar wadya kapugêran


wus ingêdum mring kang asayah lumaku
kinèn nitih kuda
bêbêktan wus dèn rêmbati
para wadon kang nora kaduman tundhan


pan tinandhu sadaya sami pinikul
reyongan nèng marga
jêng pangeran aningali
sakalangkung trusthanira ing wardaya 



ngrasa lamun akèh kapotanganipun
saksana ngandika
mring Ki Dêmang Sawunggaling
lawan sira Kyai Dêmang Tanpanaha


hèh ta kulup anèng êndi putraningsun
iya kaki rôngga
kang dinangu awotsari
sarwi matur abdi dalêm anèng wuntat


namung ulun kinèn umêthuk rumuhun
mangkya kawarnaa
lampahira sampun prapti
ing Ungaran samya rêrêb sadayanya


anèng riku arêrêb ngantya sadalu
saryeca ing manah
tan na kang winancak galih
enjing budhal ing Pudhakpayung wus prapta


anèng riku lawan Ki Rôngga wus pangguh
kèndêl lampahira
Ki Rôngga Yudanagari
marêk ngarsa gya manêmbah ing suku sang


ngraup suku manangis sarya umatur
adhuh gustiningwang
botên nyana botên ngipi
dasih tuwan kalamun gusti paduka


karsa anut lolos saking ing praja gung
inggih botên wingwang
katuju wilujêng margi
botên manggih rubida tuwin bêbaya


jêng pukulun punapa botên binujung
dening wadyabala
ing Kartasura nagari
mèsêm nabda iya nanging tan kacandhak


wus ingatur tata dènira alungguh
ki rôngga tur sêgah
dhêdhaharan warni-warni
ngandika lon pangran dhatêng garwa putra


tuwin wadu padha mangana sadarum
apa kang kinarsan
ya ta sarêng samya bukti
sawusira jêng pangran sarèh ing driya 



manabda rum hèh Ki Rôngga putraningsun
paran karsanira
sun arsa mring Dêmak nagri
pan ing kono don sun arsa madêg nata


lawan ingsun anganti ramanirèku
adhi mas Madura
lan Jangrana Surawèsthi
iku maksih anèng nagri Kartasura


awotsantun Ki Rôngga alon umatur
dhuh gusti jêng pangran
kawula tur pamrayogi
lêhêng tuwan jumênênga ing Sêmarang


jêng pukulun kanthi abdi dalêm sagung
Kumpêni sadaya
nêdya sami anjurungi
nadyan ngantos rayi dalêm ing Madura


tuwin wau dipati ing Surèngkewuh
nanging jêng paduka
sampuna wontên Sêmawis
sangêt watos kalamun gusti têbiha


myang pra wadu Kumpêni ingkang saèstu
bok kenging paeka
pukulun tiyang Kumpêni
botên eca yèn botên dèn êbrokana


sampun-sampun Wlandi malik tingalipun
kênging mêmanisnya
ing putra paduka aji
sri bupati sinuhun ing Kartasura


mangkenipun ngregoni karsa pukulun
wasana paduka
kêkathahên mêngsah gusti
lêng ginape sapantêsnya pinasrahan


karyanipun Walônda prakoswa tuhu
asugih aguna
sartane purun ing jurit
sampun kalok gunane yèn ulah yuda


aturipun Ki Rôngga manujwèng kayun
jêng pangran ngandika
yogya samêngko sirèki
kongkonana mring

ramanira Madura


dèn kasêbut ing layang kaya aturmu
mau mring manira
sabab ramanta si adhi
durung dhèngêr ingkang kaya rêmbugira


matur nuwun sandika ingkang dhumawuh
samangke prayogya
tumuntên bidhala gusti
gampil mangke andumugèkakên rêmbag


bilih sampun praptèng Sêmarang pukulun
saksana budhalan
Ki Rôngga wus sung udani
mring Sêmarang dhumatêng Kênol Kapitan


Kaptin Kênul duk tampi pratelanipun
ing duta Ki Rôngga
saksana pradandan nuli
numpak rata mêthuk dhatêng Paterongan


wolung puluh prajurit drahgundêripun
kang samya binêkta
dene ta para Walandi
sanèsipun tuwin pra Jawi Sêmarang


ugi sampun sami kadhawuhan urut
tata barisira
ing marga gêng angurmati
mring Jêng Pangran Pugêr kang arsa tumêdhak


wanci dalu sirêp rare praptanipun
ing wulan Dulkidah
wrahaspati amarêngi
ping sakawan atunggal asmarèng warsa


maringtanah kang kabawah ing Madiun
samana sampun kapyarsi
wadya Kartasura mêthuk
nèng Kartasana ajurit
wadya Pasuruan kawon

yèn binantu wong wetan umbul ing pupuh
anèng Pacalan abaris
yèn tinilar bantunipun
ajunira ing ajurit
wadya bang wetan akawon

ya ta wau jêng pangeran kang winuwus
anèng kitha Panaragi
mantri kêkalih ingutus
mring Kartasura tur uning
rame têmpuhing palugon

kathah wadya ingkang pêjah ing prang pupuh
mungsuh rowang winatawis
apan wontên kalih atus
duta Kartasura prapti
sampun katur mring sang katong

sri narendra kalangkung suka ing kalbu
Sindurja dinutèng aji
sirèku awèha wêruh
marang si kumêndur aglis
pucungên ingkang pawartos

matur nuwun Sindurja nêmbah umundur
praptèng dalêmira
anuding mantri kêkalih
kang satunggal ingutus dhatêng Sêmarang

juganipun maring Japara tinuduh
sarya bêkta surat
saking wau kyana patih
ingkang awit timbalane sri narendra

mêsat sampun duta kêkalih sing ngayun
sarwi mundhi surat
ing marga datan winarni
sampun prapta ing Sêmarang lan Japara

tan winuwus solahe ingkang ingutus
malih winursita
kang samya ngadoni jurit
munggèng pabarisan nagri Panaraga

kang pangayun tansahkalangênan nutug
ing wana lan toya
kang pinatah mangun jurit
amêthukkên wadyabala Pasuruan

nênggih amung wadya pasisir binantu
wadya môncapraja
nèng Pace têmpuhing jurit
lan ing tanah Kêrtasana mangun yuda

rame klangkung agênti buru-binuru
sabên-sabên dina
dènnya mrih unggul ing jurit
ya ta mangke gantya ingkang winursita

Ki Tumênggung Wiranagara pan sampun
ingaturan wikan
kang wadyabala kalindhih
gya kang putra kalih kinèn bantu ing prang

ingkang sêpuh Radèn Lêmbu namanipun
putra kang taruna
Lêmbu Wana awêwangi
kalihira pan maksih sami jêjaka

kalihipun binêktan prajurit sèwu
wadya gêgangsingan
putra kalih wus winêling
sarya binêktanan pêthi kalihira

ing jronipun sêsotya rêtna di luhung
ya ta nulya budhal
wau radèn putra kalih
gumêr gumrah swarane kang wadyabala

tan winuwus ing marga lampahnya rawuh
ing Kêdhiri panggya
lawan wadyanira sami
lêrêb anèng Kêdhiri mung tigang dina

sigra daut sawadyanira umagut
sapalih binêkta
kang sapalih kantun sami
wus anabrang plabuhan pangarsanira

praptanipun ing Caruban tata gupuh
barisira mangkya
kang baris nèng Panaragi
jêng pangeran sinewakèng wadyabala

pra tumênggung Dipati Urawanipun
Ki Wirawidagda
Mangkuyuda lan kang rayi
Natayuda sumiwi mungguh ing ngarsa

pra tumênggung pasisir seba sadarum
myang Sujanapura
ing Japara wus sumiwi
Suranata ing Dêmak Rêksanagara

datan kantun Radèn Nitiyudanipun
Pakalongan praja
Radèn Madurêtna nênggih
pan ing Batang samana sampun sumewa

jajar lungguh lan bêdhol Bèi Wônggèku
atanapi lawan
ki rôngga ing Lèpèntangi
apêparab Ki Rôngga Adimênggala

wus angumpul Cakranagara Tumênggung
ing Pamalang praja
lan Pangran Kudus nagari
pêpak andhèr umunggèng ngarsa sadaya

nulya wau Dipati Urawan matur
dhatêng Jêng Pangeran
Pugêr têtindhihing jurit
aturira anggèr kawula tur pirsa

punang mungsuh ing bang wetan mangke rawuh
bantu Pasuruan
sèwu sikêping ajurit
ingkang dados têtindhihirèng gêgaman

sutanipun Surapati wasta Lêmbu
Lêmbu Wrahamudha
mangke wus nabrang bênawi
lajêng sami pacak baris nèng Caruban

duk angrungu jêng pangran ngandikan arum
kakang paran karsa
prakara mungsuh kang prapti
aturipun Adipati ing Urawan

yèn sarêju yogi pinêthuk ing ripu
sintên tuwan têdah
umangsah ngasmarèng jurit
pra dipati anyadhong dhawuh paduka

alon muwus ingkang ingunjukan atur
Tumênggung Japara
lawan Tumênggung ing Têgil
ing Pamalang tanapi Tumênggung Kêndhal

Kaliwungu padha mapaga ing ripu
hèh sira Sudira
anindhihana ing baris
nêmbah matur sandika Radèn Sudira

pra tumênggung sadaya sandikèng atur
malih angandika
Mangkuyuda aja kari
lan arimu Si Tumênggung Natayuda

karonipun milua atmajaningsun
kalih sarêng nêmbah
sandika aturirèki
sigra lèngsèr sadaya saking ngayunan

pra tumênggung anitir bêndhene ngungkung
wus tata kang wadya
budhal saking Panaragi
lampahira ing marga kêkanthèn asta

sagunging para tumênggung
sajuru-juru nèng margi
banderane warna-warna
ingkang minôngka têtindhih
Radèn Mas Suryakusuma
ya ta swaraning wadya lit

nèng marga gumrah gumuruh
awor swaraning turanggi
Tumênggung Sujanapura
môngka panganjuring jurit
gêgaman abra asinang
saragêni munggèng ngarsi

Radèn Suryakusumèku
munggèng satêngahing baris
môngka senapatining prang
turangganira anirig
ulês pêthak lir badhaya
sinongsongan kartas wilis

yèn sinawang sang abagus
lir putra ing Dwarawati
kang anèng Paranggarudha
yèka Dyan Sômba apêkik
aladak tur kasêmbadan
kadya pujining parèstri

sanadyan padhaa kakung
abrôngta mring sang pinêkik
jêr bagusira sampurna
tan ana kang dèn waoni
kunêng pujining para dyah
ya ta lampahirèng margi

sampun praptèng Kalidhadhung
lajêng sami tata baris
akarya pakuwonira
nèng siti watês Carubin
kunêng ingkang masanggrahan
gêntia ingkang winarni

kang mêngsah wus myarsa tutur
lamun pinêthuk ing jurit
dadya wadyèng Pasuruan
saking pasanggrahan mijil
sigra anêmbang têngara
barise nulya rinakit

wus ayun-ayunan pangguh
kang samyarsa wawan jurit
têtindhihira bang wetan
Lêmbu Lêmbura nisihi
bêndhene tinêmbang ngangkang
samya gambira ing galih

mêngsah samya purunipun
tan na kang angucap ajrih
ya ta baris Pasuruan
kang arsa anrajang dhingin
wadyane Sujanapura
Japara ingkang nadhahi

arame dènira campuh
prasami bêdhil-binêdhil
Tumênggung Têgal mangawat
ngêbyuk bêdhil saking kering
tigang atus kang sanjata
wong Têgal samya ngêbyuki

swaraning bêdhil kumrutug
sarêng suraking wadya lit
lir ombak môngsa kasapta
Radèn Suryakusuma glis
nabêt turôngga ginêbrag
nilib wadya ngamuk jurit

sakala turôngga mamprung
wus prapta têngahing jurit
Ki Tumênggung Natayuda
lan Mangkuyuda ningali
angampah-ampah tan kêna
Dyan Suryakusumèng kapti

saksana kalih tumênggung
milwa umangsah ing jurit
Rahadèn Suryakusuma
turangganira kaèksi
dhumatêng ing wadyabala
saasta bênggang lan siti

ya ta kang pra prawira nung
gumulung tandanging jurit
mangsah amangrurah mêngsah
wadya Pasruan ningali
giris atêmah abubar
larud ngisis kang wadya lit

Lêmbu Lêmbura lumayu
wadya sirna tanpa pulih
ngungsi lumêbu ing wana
wênèh lumayu mring wukir
pèrèng-pèrèng jurang-jurang
wulusan ing trêbis-trêbis

ya ta kasaput ing dalu
kèndêl wadya kang angungsir
ngumpul anèng pasanggrahan
ing Caruban dènnya mrêgil
mung sadalu lêrêbira
enjing budhal punang baris

datan kawarna ing ênu
nênggih lampahirèng baris
sampun praptèng Panaraga
Dyan Suryakusuma nuli
tumamèng ngarsaning rama
manêmbah aturira ris

ing solah tingkahing pupuh
sapangrèhira tinuding
ing purwa madya wasana
sadaya jinarwa titi
Jêng Pangran Pugêr ngandika
sukur salamêt ing jurit

kunêng wau kang winuwus
Lêmbu Lêmbura winarni
pirêmbag lan kadangira
Lêmbu alon dènira ngling
hèh adhi Lêmbura mangkya
karsaningsun iki yayi

sira bae lawan ingsun
ing ratri padha lumaris
seba maring Panaraga
ngaturkên tur-atur iki
ya marang kangjêng pangeran
kang rayi umatur aris

sumôngga kakang ing kayun
kawula tan nulayani
andhèrèk sapangrèh tuwan
kangraka nauri aris
kalamun wus pêthuk ing tyas
sira bêcik mêngko bêngi

sira lan ingsun lumaku
ing dalu budhal tumuli
mung wadya kalih tut wuntat
samya kinèn nyunggi pêthi
anilib ing wadyabala
tan antara sampun prapti

ing Panaraga tumanduk
acanthèl atur ing abdi
lajêng katur jêng pangeran
kinèn nimbali mangarsi
radèn kalih kerid sigra
sapraptanira ing ngarsi

manêmbah wau Dyan Lêmbu
Lêmbura sarêng wotsari
nulya sami ngaras pada
wusira kinèn alinggih
Radèn Lêmbu aturira
pukulun amba tinuding

abdi pun bapa pukulun
Tumênggung Wiranagari
kang wontên ing Pasuruan
naoskên kang sêmbah bêkti
kalawan nyuwun supangat
ing kangjêng sri narapati

tuwin supangat pukulun
tulusa dènnya dêdasih
jêng pangran aris ngandika
aywa sumêlang ing ati
dyan kalih malih tur sêmbah
kalihan amba tinuding

dening pun bapa pukulun
sasampunira tur bêkti
punika abdi pun bapa
naoskên pêthi kêkalih
satunggal konjuk sang nata
wondene ingkang satunggil

konjuk paduka pukulun
kang pêthi mèsi brana di
jêng pangran dupi miyarsa
pêthi pinundhut mring ngarsi
binuka mèsi sêsotya
kancana kang adi-adi

kalangkung sukaning kalbu
wasana ngandika aris
tutura ing bapakira
Tumênggung Wiranagari
abangêt tarimaningwang
lan ingsun iki pêparing

busana kampuhan iku
saprangkat busana mami
kang saprangkat prajuritan
saprangkat padinan mami
radèn kalih wus ginanjar
sapangadêg putra siji

Lêmbu Lêmbura umatur
anuwun sangêt kapundhi
pêparing dalêm dadosa
jimat paripihing abdi
dyan kalih sigra tur sêmbah
lèngsèr sing ngarsa ing ratri

sigra lumêbèng wana gung
panggih wadya kang kinari
ngalèr ngetan lampahira
ing Caruban sampun prapti
lajêng malbèng kuwunira
radèn kalih dhandhanggêndhis

kunêng mangke kang winarnèng tulis
sri narendra kang kantun ing praja
kalangkung sangêt gêrahe
nata agêrah lumpuh
tan bisosik saking srunèki
otêr wong sajro pura
maras ing tyasipun
alami tan sinewaka
Radèn Arya Sindurja Pangran Dipati
sami tikbra ing driya

kang anglurug samya dèn timbali
mantri anom sakawan lumampah
dinutèng marga lampahe
ing Panaraga rawuh
lan pangeran sampun apanggih
sigra dhawahkên sabda-
nira sang aprabu
jêng pangran ngaturan wikan
lamun gêrah kang raka sri narapati
pangran kapitèng driya

gupuh undhang ing wadya prajurit
Ki Urawan wus sinungan wikan
tuwin pra dipati kabèh
têngara budhal sampun
pan ginêlak lampahing baris
siyang dalu lumampah
tan kawarnèng ênu
wus prapta ing Kartasura
jêng pangeran laju tumamèng jro puri
wus panggih lan sang nata

mangsah nêmbah ing raka sang aji
manganjali manguswèng suku sang
angusapi ing lêbune
sri nata ngandika rum
kayaparan lakunirèki
kang rayi matur nêmbah
raharja pukulun
sang nata aris ngandika
ingsun adhi antuk ganjaraning Widi
lumpuh tan bisa obah

kayaparan ing rèhira yayi
apa ingkang kinarya usada
liwat luwih ing larane
sihing Hyang Maha Ruhur
jêng pangeran matur wotsari
paduka narimaha
sihing Hyang dèn sukur
pintên banggi ta ing benjang
bokmanawi pikantuk pitulung Widi
ngapura ing paduka

sigra nêmbah lèngsèr saking ngarsi
laju kondur praptèng dalêmira
sinêngkalan duk gêrahe
sri narendra puniku
janma miyat obahing bumi
sawarsa laminira
dènnya gêrah lumpuh
sawusira ing sawarsa
gya waluya nir gêrahira nrêpati
enggar wong Kartasura

duk gêrahnya nadar sri bupati
yèn waluya gêrahira benjang
sri karsa ngrampog macane
tuwin lomban sang prabu
lan sagunging para dipati
maring sagarayasa
wau sang aprabu
klampahan angrampog sima
sarta sampun klampahan lomban sang aji
dhatêng sagarayasa

bajulira ingambilan dhingin
Dyan Sudira kang dinutèng nata
angêntasakên bayane
saksana kang ingutus
lajêng gêbyur sagaran aglis
kampuh rèjèng pinrêmas
tan mawi cinucul
prandene tan tlês ing toya
bajulira cinangking ing kanan kering
mêntas maring dharatan

samya cingak sagung kang ningali
digjayane Radèn Sudirèka
wong dalêm anggêbyur kabèh
miwah wau sang prabu
nutug dènnya kasukan ngwarih
kondure sri narendra
praptaning kadhatun
samana tulus raharja
Kartasura ya ta ing alami-lami
wontên kang cinarita

garwanira Pangeran Dipati
saking Ngonje sampun apêputra
jalu apêkik warnane
lan wontên sêliripun
tiyang saking Kambêng mêdali
antawis tigang côndra
babare kang sunu
lan garwa Ngonje punika
sami jalu putranya Pangran Dipati
kang sêpuh sinung nama

Rahadèn Mas Bumi kang wêwangi
de kang anèm Radèn Mas Panêngah
kang sêpuh katêlah mangke
nênggih Radèn Mas Sêpuh
datan karan Radèn Mas Bumi
nulya malih pêputra
garwa Ngonje wau
inggih jalu putranira
dadya kalih saking Ngonje putranèki
punika sinung nama

Dyan Mas Alit namanira nênggih
katri pisan pinundhut ing eyang
pinutra-putra ngeyange
marang eyang sang prabu
katri samya basa rama ji
ing rama basa kangmas
Pangran Dipatyèku
tandya malih apêputra
sêlir saking Kambêng amêngdali èstri
tunggal Radèn Panênggak

putra èstri Radèn Ajêng Sasi
duk samana apan wus diwasa
cinatur urute bae
putra katrinya jalu
apan sampun dipun supiti
lan tugêl kuncungira
duk tugêling kuncung
mantri kalih rêtu tunggal
sêngkalane putra katri dèn supiti
lan tugêl kuncungira

wontên ingkang kawarnaa malih
putra èstri saking kapugêran
kalawan kapenakane
Dyan Ayu Pugêr iku
jêng ratu mas ingkang gadhuhi
kang sajuga ngaranan
Dyan Ayu Kadhatun
Dyan Ayu Impun punika
pan pinacang kalawan Pangran Dipati
karsane sri narendra

ingkang wayah wau sri bupati
Rahadèn Mas Sêpuh wus diwasa
wus sinungan dalêm dhewe
sakilèn sitiruhur
apan sampun sinung wêwangi
Pangeran Buminata
nênggih namanipun
kang kalih misih wêwujang
Rahadèn Mas Panênggak dalêmirèki
sakilène kang rama

Radèn Ayu Kadhaton winarni
pinanggihkên lawan kaponakan
Radèn Ayu Kancanane
nênggih jêjulukipun
Radèn Mangunrana satunggil
kang sêpuh Sumaningrat
tinariman wau
Rahadyan Ayu Kadhatyan
dalêmira ginandhok kiduling puri
samana sinêngkalan

warna sikara ngrasani wani
tunggal warsa lan Pangran Dipatya
pinêksèng rama panggihe
lawan Dèn Ajêng Impun
karsanira sri narapati
mapan kusuma rara
ganti karangulu
ing Rahadèn Ayu Lêmbah
dahat marma nataputra yèn tan panggih
lan putri kapugêran

sampun mangun rêsmi ing tilamrik
radèn ajêng kalawan kang raka
tan cinatur wiwahane
agung mukti tilamrum
kunêng ingkang manggung don rêsmi
Pangeran Adipatya
gantya kang winuwus
apan wontên putranira
Jêng Pangeran Singasari kang ingambil
sunu dhatêng kang uwa

sasedane Pangran Singasari
Pangran Pugêr ingkang ngambil putra
kêkalih sami sadhèrèk
Radèn Santri kang sêpuh
Radèn Punta ingkang taruni
kinarya mantri mudha
dènira sang prabu
Rahadèn Punta samana
kesah saking nagari mring Têgalwangi
dêdagan ingkang eyang

kapiyarsa dening sri bupati
tuwin Pangran Pugêr amiyarsa
tinimbalan age-age
Radèn Punta tan purun
kêdah dagan marang kang swargi
katur marang sang nata
Radèn Punta wau
yèn kêdah nêkung nèng dagan
Ki Tumênggung Rêksanagara ing Têgil
kang kinèn nguwisana

sampun budhal Sang Dipati Têgil
saha wadya tan kawarnèng marga
sampun prapta nagarane
Radèn Punta ingapus
sêngadine Tumênggung Têgil
dinukan ing sang nata
Radèn Punta wau
ingaturan mring nagara
apan arsa ingadêgakên nrêpati
dening Tumênggung Têgal

Radèn Punta manahipun gampil
kamologên jinunjung narendra
tan wruh yèn ingapus bae
Rahadèn Punta gupuh
dyan tumêdhak maring nagari
sapraptanirèng praja
rinakitan sampun
cinêkêl Rahadèn Punta
gya linawe dening Ki Tumênggung Têgil
awit karsa narendra

Radèn Punta sampun angêmasi
sigra katur dhatêng sri narendra
sakalangkung ing sukane
dadya kêlilip prabu
Radèn Punta awèta urip
anèng daganing eyang
duk ing pêjahipun
samana atunggil warsa
lan panggihe Radèn Sumaningrat nênggih
ya ta ingkang winarna

sawusira ing alami-lami
Radèn Arya Sindurêja gêrah
asangêt dadya sedane
sang nata langkung ngungun
ing sedane rahadèn patih
binêkta parimana
ênggène kinubur
samana pan sinêngkalan
ing sedane buta kalih ngrasa tunggil
warnanên sri narendra

ingkang arsa jinunjung pêpatih
punggawèng jro nama Sumabrata
sampun ingidèn dadine
dening wadyabala gung
kang gumantya niyakèng puri
Ki Ôngga Suranata
wus jinunjung lungguh
anggêntèni Sumabrata
ingaranan Tumênggung Wiragunèki
asisih Wirarêja

pan minôngka pêpatih jro nênggih
patih jawi Kyai Sumabrata
Jêng Pangeran Dipati nèm
sinung wêwênang prabu
amarentah para bupati
tuwin sagunging wadya
pratiwa nung-anung
dadya Patih Sumabrata
Wiraguna barang prakara nagari
tur wikan jêng pangeran

pan antara ing sawarsa malih
Ki Tumênggung Urawan pralina
tan tilar putra rahadèn
ampase pinratêlu
kang saduman Wirarêjèki
saduman Wiraguna
kang sadumanipun
Sarawèdi Suranata
wus jinunjung lungguh dening narapati
tuwin sinungan aran

Ki Tumênggung Wirasastra nênggih
kang saduman ampas kurawanan
Ki Wirasastra kang duwe
ya ta mangke sang prabu
animbali putranirèki
Pangeran Adipatya
prapta ing kadhatun
manêmbah angaras pada
sri narendra pangandikanira aris
dhuh nyawa putraningwang

dèn abêcik dènira akrami
lawan arinira kapugêran
ingsun iki kaya êmèh
kinarsan de Hyang Agung
iya besuk sapungkur mami
ywan ingsun wus palastra
aja kongsi kuwur
ing jênêngira narendra
akaria aywa na kang bèncèng pikir
lan kadang warganira

poma putraningsun Ki Dipati
pamanira Pugêr lawan Sampang
tuwin Ki Jangrana anggèr
Yudanagara catur
papat iku sira dèn bêcik
upama karya tampah
kang têlu puniku
minôngka anamanira
wawêngkune pamanira iku kaki
mrih bakuhing sri nata

jêr pama wong gawe tampah
anaman lan jêjêtnèki
tanapi wêwêngkunira
lamun tan santosa yêkti
nora kêna kinardi
wêwadhah niwasi tamtu
dhuh kulup putraningwang
sun iki bangêt kawatir
yèn tinggala kaprabon marang ing sira

jatine durung pracaya
marmèngsun mandhêg tumolih
yèn ora ngowahi sira
salir tingkahira kaki
hèh babo putra mami
angèl prakara praja gung
akèh liring narendra
minôngka badaling Widi
wiwit enjing kang putra tansah ngandikan

ngantya lingsir dènnya mulang
anèng panêpèn donnèki
winangun ing nitipraja
tanapi panitisurti
jayalêngkara tuwin
asthabrata lakunipun
ingkang kinarya wulang
nitisurti wanti-wanti
nisthanira narendra myang madyanira

tanapi utamanira
kang putra mangèsmu tangis
tampi wêwulanging rama
tan kawêdal ing panggalih
anarka yèn rama ji
mèh puput ing yuswanipun
kang putra nêmbah mêdal
sapraptanira ing jawi
laju kondur ing kadipatyan wus prapta

ya ta ing alama-lama
samana agênti warsi
sri narendra nandhang gêrah
kantaka ing sabên ari
sampun karsaning Widi
gêrahira sang aprabu
tan kêna ingusadan
tinakdir prapta ing jangji
sedanira ing Sabtu Kliwon kang côndra

Jumadilakhir Alipnya
surup surya ingkang wanci
tiga likur punang tanggal
sêngkalanira winarni
ardi dwi ngrasa tunggil
otêr sajroning praja gung
jro pura tangis gumrah
Jêng Pangeran Adipati
angêrigi sawadyanira sadaya

samêkta gêgamanira
baris anèng srimanganti
pratiwa ing jro sadaya
samya malêbêt ing puri
layon wus dèn sirami
jinunjung mring jro kadhatun
Kangjêng Ratu Kancana
nungkêmi layoning laki
Ratu Kulon lan Kangjêng Pangran Dipatya

myang wayah samya nèng dagan
sampun kinafanan aris
pinrênah ing ujurira
layone sri narapati
gumrah swaraning tangis
jro pura ambata rubuh
abdi dalêm kaparak
baris ngubêngi capuri
kunêng dalu samana wuwusên enjang

Jêng Gusti Pangran Dipatya
nèng kori sapisan nênggih
sanega sagunging wadya
pêpak anèng srimanganti
sagêgamaning jurit
Pangeran Dipati laju
pinarak ing pregolan
ya ta kawarnaa jawi
kang wadya gung gumuruh ing swaranira

prawira nung-anung samya
aglar anèng pôncaniti
prasami saos ing karya
pasisir môncanagari
nèng panangkilan mêrgil
tanapi pangran katêlu
matur Ki Sumabrata
mring Kangjêng Pangran Dipati
gusti rama paduka katiganira

yun wikan layoning raka
Pangran Pugêr lawan ari
Pangeran Arya Mataram
Panular katiganèki
ngling Pangran Adipati
sakarêp malbu kadhatun
ayun wruh kadangira
Sumabrata nulya mijil
sampun kèring wau pangeran katiga

Pangeran Pugêr nèng têngah
Pangeran Arya Matawis
kinanthi mungguh ing kanan
Pangran Panular kinanthi
mungguh ing asta kering
sapraptanirèng kadhatun
wau Kangjêng Pangeran
Adipati lênggah maksih
paregolan ingkang paman katiganya

ingaturan alajênga
malêbêt sajroning puri
ayun wrin layoning raka
prapta sami anungkêmi
ing pada pangran kalih
Pangeran Arya Matarum
lawan Pangran Panular
kanan kering pada aji
Pangran Pugêr anungkêmi palanangan

ya ta kalamnya sang nata
angadêg kadi duk urip
mangsanya arsa asmara
lan pawèstri nèng jinêmrik
Pangran Pugêr ningali
ebat ing driya mangungun
paningalnya pangeran
pucuking kalam kaèksi
cahya mancur nêlahi lamun sinawang

samrica binubut gêngnya
saksana cinêcêp aglis
icaling cahya samrica
kalam rêbah tanpa mosik
wus karsaning Hyang Widi
nurbuat ngalih gonipun
marang ing kapugêran
pangran kalih tan udani
pasthining Hyang Pangran Pugêr waris nata

kang mêngku rat nusa Jawa
putra Jêng Pangran Dipati
yèn kongsi madêg narendra
amung wêwêla puniki
mangkana pangran katri
saksana sarêng umêtu
wus praptèng panangkilan
layon binudhalkên aglis
kori kidul wêdale layon narendra

sinarèkkên layon nata
inggih anèng ing Magiri
kang dhèrèk layon narendra
pra mantri gêdhong tanapi
Ratu Kancana nênggih
ambêkta reyale sèwu
kaskayane sang nata
Radèn Surya kang tinuding
kangdhèrèkkên ing marga datan winarna

ya ta malih kawarnaa
Jêng Pangeran Adipati
animbali Sumabrata
sampun prapta munggèng ngarsi
Jêng Pangran Adipati
alon pangandikanipun
hèh paran karêpira
ingsun madêg narapati
Sumabrata manêmbah alon turira

punapa botên sung pirsa
pukulun dhatêng Kumpêni
ing sedanira sang nata
kalawan sung pirsa malih
paduka madêg aji
Pangran Dipati nabda rum
besuk bae sawusnya
manira umadêg aji
asung wikan samêngko ingsun tan arsa

yèn ingsun paringa pirsa
iya marang ing Kumpêni
apa ta ingsun kabawah
andadak paring udani
apa tan bisa mami
pribadi jumênêng ratu
lah wis sira mêtua
waraha punggawa sami
pra nayaka aja na mulih samoa

ingsun lagi abusana
Sumabrata nêmbah mijil
Pangran Dipati siyaga
wadya kaparak sakalir
sampun prasami mijil
wus tata panggenanipun
tan kaliru prênahnya
santana myang pra dipati
prawira nung pasisir môncanagara

pêpak prasami sewaka
andhèr anèng pôncaniti
jêjêl pênuh tan petungan
pangulu kêtib lan modin
suranatandhèr sami
pra khaji pêpak sadarum
Pangeran Sarip prapta
gurune sang nata swargi
saking Arab asale Sarip punika

duk nalika rawuhira
sinobya dipun kurmati
sarêng nyalatkên wus bakda
lajêng mring nangkilan nuli
Suranata sapalih
lawan kêtib modinipun
ngiring layon narendra
dhatêng astana Magiri
ingkang kantun sadaya samya sewaka

wong dalêm kinèn ngumpula
de Kangjêng Pangran Dipati
sagung kang ampil-ampilan
angumpul tan na kang kari
Pangran Dipati mijil
Jêng Pangran Pugêr umêthuk
mungguhing sitibêntar
tundhuk sang narendra siwi
kèndêl anèng sitinggil bale witana

jêng pangran matur ing paman
kularsa umadêg aji
idi jumurunge paman
ing kaprabon kula mangkin
Pangran Pugêr turnya ris
sandika kula jumurung
saksana jêng pangeran
tumêdhak saking sitinggil
mring paglaran jêng pangeran nulya lênggah

mungguh ing dhampar kancana
upacara ngapit-apit
lir ngadat ing kuna-kuna
tan ana kalong sawiji
Pangran Pugêr tumuli
jumênêng wurining sunu
asru dènnya ngandika
mangkana sabdanirèki
hèh sakèhe punggawa ing Kartasura

gung alit para niyaka
môncanagara pasisir
padha èstokna sadaya
sutèng ulun Sang Dipati
ngong junjung madêg aji
sadaya asaur manuk
Dyan Patih Sumabrata
sugal pangucapnya wêngis
Pangran Pugêr dene dika pindho karya

ampun kêdah dika angkat
anggèr Pangeran Dipati
dhasare putra narendra
sagêd jumênêng pribadi
Pangran Pugêr duk myarsi
sakalangkung merangipun
kadya tan mulat janma
Pangran Surabaya angling
dene kaya bocah ana ing pangonan

dudu pangucap punggawa
tan patut pangucap patih
pantês pangucaping kumpra
Dipati Sampang nambungi
wus ngadating nagari
ing uni-uni sadarum
praja kuna Mataram
kula myarsa tuturnèki
wirayate lamun seda sri narendra

putraning nata gumantya
santana tuwa kang kari
kang junjung adêging nata
wus lêluri ing Matawis
Sumabrata miyarsi
kalangkung sakit tyasipun
mring dipati kalihnya
ananging datan kawijil
kang umiyat sami êmar ing wardaya

Sumabrata dyan sumêmbah
ing pada sri narapati
gantya kang para dipatya
sadaya sami ngabêkti
tuwin môncanagari
prasami angaras suku
amung Dipati Sampang
tanapi ing Surawèsthi
Pangran Pugêr ing wuri asêsalaman

wus purna kang ngaras pada
nulya jêngkar kondur sri narapati
ginarêbêg ing pra arum
wus prapta ing jro pura
sakathahe wong dalêm prasami mêthuk
atarap anèng kadhatyan
dyan pinarak sri bupati

munggèng dalêm prabayêksa
ibu Ratu Kulon dipun aturi
tan antara dangu rawuh
sang nata angandika
mring sakathahe wong ing dalêm kadhatun
padha sira piyarsakna
ing samêngko dhawuh mami

jêng ibu Ratu Pascima
ingsun êlih Ratu Gêdhe wêwangi
sampun misuwur kang dhawuh
Ratu Kulon samangkya
ngêlih nama Ratu Agêng ajêjuluk
sang nata malih ngandika
mring abdi dalêm pawèstri

dhawuhe ingkang timbalan
bocah wadon dhawuhna sabda mami
mring Patih Sumabratèku
dhawuh ingsun supaya
dhinawuhna mring pra bupati sadarum
aja na kang kaliwatan
sagunging para bupati

padha amakajangana
pitung dina ngastananing rama ji
yèn wus bubara sadarum
duta nata gya mentar
saking pura praptèng jawi sampun pangguh
lan Ki Patih Sumabrata
dhinawuhkên sabda aji

sandika Ki Sumabrata
sigra undhang mring sagung pra bupati
kunênga ri Soma nuju
tinangkil sri narendra
para abdi tan kaliru prênahipun
umanggèn asowang-sowang
wadya duk sang nata swargi

sang nata munggèng dhêdhampar
angandika marang rêkyana patih
hèh Si Soda ingsun junjung
lungguhe saking ngandhap
apan ingsun sêngkakakên ing aruhur
iku sun karya wadana
mêdanani wong panumping

lawan sun paringi aran
Si Mandurarêja aranirèki
Sumabrata nêmbah matur
jumurung karsa nata
wontên malih abdi kadipatènipun
nênggih paranakan Cina
asal saking ing Sêmawis

sangêt dènnya kinasihan
pan inganggêp dening sri narapati
ingakên sudara tuhu
aran pun Pusparaga
sutanira Radèn Pusparana dangu
pratandhaning kinasihan
dènira sri narapati

yèka kinulawisuda
pan kinarya sêntana sinung linggih
lungguhe ngrèhkên wong sèwu
tigang atus sinung ran
Ki Tumênggung Jayaningrat kang jêjuluk
dhinahar saaturira
ingapura dosa pati

malih sang nata ngandika
Sumabrata sira wèha upaksi
marang Si Kumêndur Sêlut
Driyansah ing Japara
lawan marang Si Kapitan Kênolipun
lamun kangjêng rama seda
ingsun kang jumênêng aji

ingkang jaga ing Sêmarang
apan isih Si Kênol durung salin
dimèn laju suratipun
maring nagri Jakarta
Ki Dipati Sumabrata nêmbah matur
pukulun gusti sandika
wus matah kaliwon jawi

kang mundhi surat narendra
lèngsèr saking ngarsa sarya wotsari
sang nata anulya kondur
malêbèng dhatulaya
ginarêbêg sagunging kang para arum
sapraptanirèng jro pura
Sumabrata dèn timbali

prapta ing ngarsa tur sêmbah
angandika wau sri narapati
bapa matura kang tamtu
gon ingsun madêg nata
sapa baya kang dadi sêsukêr ingsun
tuwin wong atuwaningwang
êndi kang amalanjêri

umatur Ki Sumabrata
inggih botên wontên karasèng galih
muhung satunggal pukulun
ulun ajrih munjuka
sri narendra mèsêm angandika arum
iya ingsun wus kaduga
tan ana liyane maning

mung paman ing kapugêran
nanging ewuh iya panduga mami
yèn putrane misih ingsun
wêngku anèng jro pura
kaya nora kalakon salah ing kalbu
Ki Sumabrata anêmbah
adhuh gusti yèn suwawi

manawi rama paduka
lepyèng sunu dènnya amrih nagari
abantên atmajanipun
suta ingkang kinarya
ing pangulah sandi upaya mrih unggul
gusti tyang arêbat praja
tan anggalih atmajèstri

dilalah gampil ing driya
sri narendra kakênan turing patih
pangudasmaraning kalbu
iya kaya tan cidra
ing ature Ki Sumabrata puniku
pêthèke kaya kalakyan
ing wuri malangatèni

wagugên sri naradipa
Ki Dipati Sumabrata wus mijil
ya ta samana sang prabu
garwa sang pramèswara
putri kapugêran Radèn Ajêng Impun
winêdalkên saking pura
sampun takdiring Hyang Widi

tan emut wêlinging rama
pitung ari saking sedane sang sri
radèn ayu mijil sampun
kondur mring kapugêran
ingkang dadya Ratu Kancanèng kadhatun
garwa sing Ngonje sang rêtna
sinêmbah wong sajro puri

sigêgên sri naranata
amangsuli layon praptèng Magiri
gya sinarèkakên sampun
kang têngga anèng dagan
Kangjêng Ratu Kancana tugur nèng kubur
reyal sèwu môngka sarat
anahlilakên sang aji

gumrah kaum pajimatan
tigang dalu nèng dagan samya ngaji
kang andhèrèkakên mantuk
mantri gêdhong sadaya
amung Radèn Suryakusuma tan mantuk
kêkuwu anèng Mataram
nêdya ngadêgakên baris

anèng dhusun Ngenta-enta
graitanya marma tan arsa mulih
arêmbag lan êmbanipun
lawan Radèn Surôngga
radèn tansah ginubêl ngaturan kondur
dhatêng nagri Kartasura
nanging rahadèn tan apti

rahadèn asru ngandika
lamun kangmas Dipati madêg aji
wus dilalah jagad rêtu
ujêr atine ala
apan dahwèn panastèn ambêke rusuh
lan ibunèku wong ala
dudu wijiling priyayi

lah iya masa ajêga
madêg ratu amêngku tanah Jawi
wus dilalah uwa prabu
karsane ing Hyang Suksma
lawan putri ing Sumêdhang tan sêsunu
têka anaking wong jagal
mêtoni lanang sawiji

lan garwa ing Surabaya
lawan garwa Japara tan mêdali
kakang Surôngga sun ngrungu
yèn wijining narendra
tanah Jawa iya iku ingkang mêtu
nadhahi wijining nata
nagara pitung prakawis

kang dhingin ing Surabaya
lan Madiun ing Dêmak Panaragi
Tuban Pathi Kadilangu
karana iku iya
nadyan adoh lamun trahing Kadilangu
padha trahing Brawijaya
warising karaton Jawi

iku ta anak wong jagal
laki ngratu kêkere gawa sêking
patute nèthèli balung
sarta adol walulang
ya dilalah nampuri wijining ratu
kadadianirèng jabang
pêparon jalu lan èstri

kocap ing dalêm martabat
ingkang saking bapa patang prakawis
kang patang prakaranipun
saking ing Hyang Suksmana
ala bêcik wus pinasthi ing Hyang Agung
pasthining wiji kang ala
duryate ingkang nulari

lamun dadia narendra
ala bêcik punggawa dèn rujagi
masa ta nganggoa etung
ala bêcik manusa
nadyan silih bêcika punggawanipun
lamun duwe garwa endah
pasthine dèn pangarahi

apan duk dadi pangeran
wus ginadhang anggêntèni dadya ji
iya suprandene rusuh
tan ngetung yèn ginadhang
dadi nata yèn dèn anggo nora etung
jamak gadhangan narendra
ing solah apik lan rêsik

tiru wiji saking biyang
asu jagal lawan atine tipis
dudu ati bakal ratu
dhingin kakang Surôngga
ingsun milu pêpara mênyang ing Jaruk
mêtu bêngawan ing Sala
nitih jukung ngong kinanthi

milire punang pêrau
praptèng Bêton amarêngi
ana ula saking dharat
kumrèsèk lumêbèng kali
kagèt jumbul anèng palwa
kongsi kapêntut bangêti

ulat julalatan payus
lir tinubruk mong tan kêni
atine wong bakal raja
nora kêna tipis-tipis
pasthi yèn ngrusakkên praja
yèn ratu atine tipis

watak ati tipis iku
parentahe owah gingsir
nora tata nora gatra
jagade pasthi nglabêti
aru-ara têmahira
yèn ratu kandêl tyasnèki

kukuh tindaking praja gung
ujare wirayat maning
swargi uwa prabu mulang
timbalane wanti-wanti
kinèn atut aruntuta
mring kangbok ingkang kinrami

prandene tan pinailu
wus têtela karsèng Widi
apêse dadi narendra
sun kakang sêdyambêk pati
ngadêg lumaksanèng yuda
jamak wong rêbut nagari

lamun tan wania lampus
dudu wong ngrêbut nagari
hèh payo kakang Surôngga
anêlukna wong ing dèsi
sakiwa têngên Mataram
sun arsa umadêg aji

Mangkurat Mangkubwana gung
panêtêg panatagami
de wau Radèn Surôngga
trahing purubayan nguni
kaipe mring Radèn Surya
ya ta suyud wong Matawis

wus apratôndha sang bagus
kalamun madêg nrêpati
wong Kêdhu Bagêlèn samya
ingutusan samya prapti
wus karya pura wangunan
alun-alunnya rinakit

kinarya watanganipun
ingaran garjitawati
wus agêng gêgamanira
sadasèwu winatawis
kathah kang jinunjung lênggah
patinggi tanah Matawis

kèh bêkêl dadi tumênggung
wus karya cucuking baris
punggawa kang baris ngarsa
nèng tangkisan dènnya mrêgil
sami ngirup wong ing desa
sadaya tanah Matawis

ya ta wau kang winuwus
kangjêng ratu nèng Magiri
munggèng dagane sang nata
atilawat siyang ratri
kêrig kaum pajimatan
mangkya amiyarsa warti

gègère wong dhusun-dhusun
jêng ratu kabruntak ngili
palayunira mangetan
Gunung Kidul kang dèn jogi
lajêng praptèng Pamasaran
nulya pinêthuk ing abdi

saking Kartasura cundhuk
lajêng lampahira prapti
ing nagari Kartasura
laju lumêbèng jro puri
sang nata miyarsa warta
Radèn Suryakusumèki

balela marang sang prabu
karsa bêdhah Kartawani
sang nata kalangkung duka
panarkanira sang aji
radèn kinèn dening rama
Pangran Pugêr kang ngajani

saksana nimbali gupuh
Sumabrata Kyana Patih
pratiwèng jro ingandikan
andhèr ing ngarsa sang aji
sang nata asru ngandika
paran wartane kang yêkti

Si Dira balela mring sun
iku sapa kang ngajani
yèn ora pakone paman
masa dadak iku wani
Sumabrata timbalana
paman maring pôncaniti

lan sagarwa putranipun
kapugêran ywa na kari
kabèh padha bêthèkana
anèng alun-alun mami
aja na ingkang kêrisan
sipat lanang gêdhe cilik

kapugêran lurahipun
lêbokna bêthèk ywa kari
kajaba kang para lurah
dimèn padha anèng jawi
nging aja sandhing gêgaman
pêdhang pangot lading sêking

pra dipati pra tumênggung
môncanagara pasisir
ngalun-alun abarisa
samêkta sikêping jurit
Sumabrata awotsêkar
tanapi sagung bupati

asarêng dènira mêtu
sapraptanira ing jawi
lêlurah gandhèk dinuta
ing Pangran Pugêr nimbali
kalawan para atmaja
sigra-sigra lampahnèki

tantara jêng pangran rawuh
lan Sumabrata wus panggih
nèng pôncaniti samana
pêpak kang para dipati
ngubêngi para pratiwa
jêjêl pipit pôncaniti

Patih Sumabrata dhawuh
timbalan dalêm sang aji
pangeran dika tampia
timbalan putranta aji
kula kinèn amundhuta
dhuwung paduka myang siwi

pangran sandika srah dhuwung
lawan sagung para siwi
kinèn srah kêris sadaya
Radèn Dipatarunèki
lan Radèn Martataruna
sampun sami asrah kêris

Radèn Wôngsataruna wus
Sôngka Sudama wus sami
ngaturakên dhuwungira
mung Radèn Ôntawiryèki
dèrèng asrah dhuwungira
jêtung minggu tanpa angling

sarwi nyikut dhuwungipun
netra manthêlêng macicil
asêmutên jajanira
ngantirah suryanirandik
obah sagung pra pratiwa
sadaya maras ing galih

kang rama ngandika arum
Ôntawirya anak mami
asrahêna kêrisira
iku karsaning nrêpati
sira kulup nora dosa
sanadyan tumêkèng pati

pati apa kang rinuruh
liyane wong mati sahid
ingsun upatani sira
lamun ora asrah kêris
ajrih Radèn Ôntawirya
ing rama ingkang sabda ris

sampun asrah dhuwungipun
tuwin ingkang abdi-abdi
Banyakpatra Sêtrajaya
Jiwasuta Jadrêmèki
sampun sami nyrahkên krisnya
Ki Sêtrajaya puniki

anake Surajayèku
Surajaya wus ngêmasi
sarêng lan Ki Tambakbaya
kantun sutane samangkin
gêntèni lungguhing bapa
duk dadi galadhag nguni

Sêtrawôngsa aranipun
sawusira dadi patih
Sêtrajaya namanira
wau kathahe kang abdi
pôncalas kang srah kêrisnya
jêng pangran binêthèk nuli

anèng lor waringin kurung
pasowanira pribadi
lan sagarwa putranira
rawat luh singa ningali
saking tan tahan umulat
kadya non mas kentir ngwarih

para garwa sadaya sami anangis
miwah para putra
sêsambate mêlasasih
sarya ngusap-usap jaja

kaniaya bangêt têmên sri bupati
tan nganggo pariksa
rama tinarka ngajani
ing polahe Si Sudira

nadyan silih atmaja jêr tan udani
apan wus diwasa
duwe timbangan pribadi
duwe ngumur sowang-sowang

Pangran Pugêr saksana ngandika aris
wus padha mênênga
tanbuh ingkang dèn tangisi
pan wus karsaning Hyang Suksma

dèn narima lamun titahing Hyang Widi
yèn sira tan nrima
pasthi duraka mring Widi
kapindho durakèng nata

ya ta kèndêl tangising garwa myang siwi
ajrih mring pangeran
têmah mingsêk-mingsêk sami
waspa mijil lir turasan

ingkang ngrêksa wong Kartasura abaris
ngalun-alun aglar
sagunging para dipati
tugur sagêgamanira

wadya môncanagara lawan pasisir
umyang swaranira
ing alun-alun kang baris
gêgaman tanpa wilangan

kang tumingal sadaya pan èsmu tangis
wadya kapugêran
nèng jawining bêthèk sami
atêngga ing gustinira

pirang-pirang dina datan ana bukti
yèn dalu tan nendra
garwa putra sadayèki
pan amung mucang kewala

Radèn Ayu Impun tumut ngramanèki
sinjang cindhe sêkar
kasmêkan jingga tinêpi
kêbês têlês dening waspa

dhasar ayu lami tilar dhahar guling
lir layon wratpuspa
rema jêmbrung tan sinuri
muyêk wilis ngôndrawila

anglir mega nèng tawang angêmu riris
anglong ingkang jaja
mundhak amuwuhi manis
kang netra lindri angraras

sang rêtna yu panangise lantik-lantiktan pati kapyarsa
| kadyopama kang sundari
kaprawasèng samirana

kaniaya kakang prabu sun arani
sun sidhêp ragèngwang
madêg ratu milu mukti
mundur têka dipilara

iya apa dosane jêng rama iki
bok ya dèn apura
wong tan dosa dèn pisakit
dumèh-dumèh dadi nata

lah ta dene si kakang Sudira ugi
bisa gawe dosa
rama ibu tan tinolih
tingalana kadangira

sakadang ta rama ibu dèn pisakit
marga saking sira
sirarsa madêg nrêpati
kang kari kawêlasarsa

apa baya kakang mas nora angipi
lamun kadangira
lan ramèbu dèn bêthèki
apan ginawe tontonan

Jêng Pangeran Pugêr yèn kalaning ratri
nênêdhèng Hyang Suksma
maladi sêmèdi êning
anêgês karsaning Suksma

kang amurwèng pandulu pinintan kang sih
kang adarbe sifat
sakawan pinancêr ing ning
kahar kamal jalal jamal

sampun jumbuh tan ana kawula gusti
ing sak sêrik sirna
ing sabên ari Snèn Kêmis
jêng pangeran akujamas

siram anèng sajroning bêthekan nênggih
pasrah ing Suksmana
yèn nata karsa nêlasi
ganti ingkang kawuwusa

Sumabrata samana têgar maripit
jawi pabêthekan
sarya sru dènira angling
kalamun ingsun dadia

putranira Sri Naranatèng Matawis
sun kêlun sadaya
sajagad ing nusaJawi
emane dadi wong kumpra

duk miyarsa Pangeran Pugêr kang angling
datan panon ing rat
maladi sêmèdi êning
lir pendah pêjah alênggah

ya ta wau sang nata nglampahkên baris
mukul ing Mataram
wong Kartasura sapalih
wong Pamardèn lan Toyamas

Banyakwidhe kang dadi cucuking baris
senapatinira
Rahadèn Mangun rannèki
nindhihi sagung punggawa

lan urunan sagunging para dipati
pasisir lan mônca
sami urunan sapalih
abra untabing kang bala

warna-warna gêgaman dinulu asri
wutah ngara-ara
anglir pendah prawatagni
tan sêdya mundur ing yuda

kunêng ingkang winarna nagri Mataram
kang umadêg nrêpati
pan sampun miyarsa
yèn kang rama pinlara
binêthèk sagarwa siwi
Radèn Sudira
kalangkung dènnya runtik

lawan malih miyarsa gêgaman prapta
saking ing Kartawani
pangiriding lampah
Banyakwidhe saksana
Prabu Tiron prentah aglis
bodholkên wadya
pangiridirèng baris

Dyan Surôngga lan Tumênggung Amongpraja
gumrah wadya Matawis
praptèng Parambanan
anglarug lampahira
ing Tangkisan sampun prapti
kang wadyabala
Kartasura nulya glis

atêngara budhalakên barisira
ing Gondhang sampun prapti
wus ayun-ayunan
tata-tata gêgaman
rinakit gêlaringjurit
wadya Madura
tuwin môncanagari

sarêng nêmpuh wadyabala Kartasura
lawan wadya Matawis
rame dènnya yuda
swaranya kadya gêlap
wong Kartasura bêdhili
wadya Mataram
tadhah datan gumingsir

pangawate wadya Kartasura dhadhal
Banyakwidhe ngawaki
lan santananira
satus kadi tan kirang
dadya panganjuring jurit
wong Kartasura
ing wuri kathah prapti

binendrong ing sanjata wadya Mataram
nanging datan gumingsir
Kyai Amongpraja
lawan Radèn Surôngga
sampun manêngah ing jurit
wong Kartasura
saya kathah ngêbyuki

iya pira kadare bala Mataram
binendrong dening bêdhil
dhadhal barisira
saking kathahên lawan
kathah longe angêmasi
larud suh sirna
mawut tan môngga pulih

sêdyanira sami ngungsi gustinira
ing wawar sampun prapti
ya ta kawarnaa
sira sang madêg nata
myarsa yèn wadya kalindhih
kalangkung duka
karsa ngawaki jurit

kinambilan turôngga pun samirana
busana wus rinakit
sigra nitih kuda
ingayap dening bala
Sang Prabu Tiron sêsirig
wadya sumahab
kang ajrih wani malih

ingkang buru wadya Kartasura dhadhal
sigra campuh ing jurit
wadya ing Mataram
ngamuk karoban lawan
wus sumingkir nganan ngering
wênèh wurinya
Radèn Sudira aglis

ginarêbêg ing wadya nêngah ngayuda
wong Kartasura uning
yèn sang madêg nata
mangsah ing adilaga
wadya lêksan ingkang pinrih
bala kewala
kang têbih saking gusti

lir wong ulung-ulungan endhang dènnya prang
mubêng wadya Matawis
ngungsi gustinira
yèn umangsah gustinya
wong Kartasura angisis
angering nganan
anakêt ing wadya lit

sadangunya mangkana nulya katungka
wontên bêbantu prapti
saking Kartasura
Pangeran Pringgalaya
lawan wadana kêkalih
Ki Mangkuyuda
tuwin Natayudèki

wus sakawan ari dènira lumampah
praptèng nagri Matawis
lajêng napung yuda
wadyabala Mataram
ngurugan busur jêmparing
lawan gudebag
kèh sanjata mêlingi

kadya gunturing arga kang kalantaka
sênapan bêstrong krêbin
lan sanjata lanang
bingung wadya Mataram
pêtêng kukus anglimputi
wadya Mataram
kathah kang tilar gusti

Radèn Suryakusuma panggah ing yuda
kudanya kongsi brindhil
songsonge wus rêbah
ajur kênèng sanjata
watara ingkang angiring
mung kari swidak
lawan êmban kêkalih

tandangnya dyan lir pendah Janakaputra
duk kinarubut jurit
ing Sata Korawa
rênyuh madyaning rana
Radèn Surôngga tanapi
ban Amongpraja
umatur sarwi nangis

dhuh gustiku suwawi gingsir sing rana
ing yudatan kawawi
wadya sampun risak
sintên ingabên yuda
sarwi nyêpêngi kêndhali-
nira ing kuda
kalihe sami nangis

Radèn Suryakusuma angrês ing driya
sigra ngingêr turanggi
lumaywa sabala
sakantune kang pêjah
wadya Kartasura ngungsir
saking kadohan
sami amêmanuki

wus anabrang Paraga sira rahadyan
Barabudhur dèn jogi
wadya Kartasura
mandhêg wetan Paraga
prasami apacak baris
kang ngungsir lampah
amung kang para mantri

kawarnaa sang prabu ing Kartasura
nimbali kyana patih
lan kapat punggawa
Surtani Wirarêja
Wiraguna Mangunagri
nata ngandika
hèh kayaparan patih

aprakara kalilipe netraningwang
durung lêga tyas mami
yèn ora wus sirna
umatur Sumabrata
dhuh gusti sri narapati
sintên kang môngga
tumanduk anyedani

walatipun sintên kang kawawi nôngga
dados rêngkaning bumi
nambung Wirarêja
kalawan Wiraguna
upami arak sakopi
yèn inginuma
wong siji angêndêmi

yèn inginum wong kathah pasthine tawa
ngandika sri bupati
bênêr iku iya
wong akèh kang ngrubuta
Sumabrata matur aris
langkung ing karsa
pukulun sri bupati

lagya eca ngandika sri naranata
kasaru duta prapti
saking pabarisan
kalamun unggul ing prang
langkung trustha sri bupati
saparanira
binujunga dèn kêni

gya tinulak duta pinaringan sêrat
sang nata sinung eling
ture Sumabrata
punika kang dhinahar
lêhêng linuwaran gusti
rama paduka
bupati matur sami

dene sampun arinta Radèn Sudira
kasoran ing ajurit
sang nata ngandika
lah iya luwarana
pundhutên ujare yêkti
yèn ngajanana
pan ingsun salah kapti

sigra mêdal Kyana Patih Sumabrata
pra bupati umiring
praptèng pabêthekan
pangran wus linuwaran
myang saputra garwanèki
wus sinupatan
yèn ngajanana siwi

lawan malih dhinawuhkên sabda nata
jêng pangran kinèn ngalih
cêlak pangurakan
ya ta sagung dipatya
bubar dènnya tugur baris
datan winarna
lami andhandhanggêndhis

datatita lingira ing uni
kawuwusa nagri Batawiah
duk kala sêrat dhatênge
saking Kumêndur Sêlut
Andriyansah ingkang lêloji
ing nagari Japara
angaturi wêruh
yèn Sang Prabu Kartasura
kondur dhatêng rahmatullah putranèki
mangkya wus madêg nata

tan amawi sung wrin ing Kumpêni
dènnya sung wrin wuse madêg nata
tan ngluluskên lir ramane
para ratpêni kumpul
ing ngarsane gurnadur sami
Jêndral Hirpèk Husdiman
munggèng kantor agung
wus dadya punang bicara
tuhu cidra kang putra Rajèng Matawis
nata ing Kartasura

dadya amrih dursila ing batin
wus arêmbag ratpêni sadaya
tinênung bae karsane
ya ta wus angsal tênung
têlas sarat limalas kêthi
reyal tênung punika
tate makan ratu
kang tênung wus lumaksana
rupa janma awake saprau kunthing
suku gêng pitu cêngkal

rambut gimbal lamun winatawis
rinêmbata wong papat kabotan
pan sampun lêpas lampahe
ing Kartasura rawuh
anyiluman awor lan angin
anjujug jroning pura
wanci têngah dalu
nuju sirêp wong jro pura
pan pinarêng sang nata ing dalu mijil
nèng natar prabayêksa

punang tênung miyat ing sang aji
nulya anjlog saking jumantara
anjanggêlêg ing ngarsane
sang nata kagyat dulu
umêngkarag griwanirèki
gumêtêr sriranira
tantara nulyemut
anyana yèn kalangêna-
nira Panêmbahan Senapati nguni
mari mêngkaragira

angandika sira sun takoni
apa sira ya Si Juru Taman
kagila-gila gêdhene
punang tênung sumaur
dudu Juru Taman sun iki
ingsun tênung Walônda
sapa dadi ratu
kang mêngku rat nusa Jawa
baya sira susunan gugup nauri
dharodhog sriranira

dudu ingsun kang umadêg aji
apan iya prênah paman ingwang
angalora ngetan kene
iku kang madêg ratu
kapugêran dalêmirèki
punang tênung gya kesah
ngalèr purugipun
anyiluman lampahira
jêng susunan samana lêga kang galih
marasira wus sirna

ya ta tênung samana wus prapti
kapugêran jujug palataran
anuju latar panêpèn
pangran nuju têturuh
kagyat sira sarêng ningali
ing janma nora kaprah
wus graitèng kalbu
anarka dudu manusa
Pangran Pugêr matak donga sèpi angin
wusira gya tinanya

sira iki setan apa êjin
dene gêdhemu kagila-gila
punang tênung lon saure
pan ingsun iki tênung
êndi ingkang dadi nrêpati
pangeran angandika
takon ratuningsun
iya apa sêdyanira
ing kadhaton ênggone narendra mami
punang tênung sru ngucap

hèh sun mau têka ing jro puri
ana uwong kang nêmoni mringwang
abagus kuning dhasare
atutur marang ingsun
yèn ratune ana ing riki
apan kaprênah paman
lawan kang atutur
pangeran mèsêm miyarsa
insa Allah ingsun kang dadya nrêpati
mêngku rat nusa Jawa

apa sêdyanira praptèng riki
punang tênung alon saurira
sêdyèngsun prapta ing kene
pan ana kang angutus
tandhing sêkti myang Ratu Jawi
yèn ratune wus kalah
palastra dening sun
sun tumpês wong nusa Jawa
wadyaningsun kang padhèngsun kon numpêsi
kabèh manusa Jawa

jêng pangeran mèsêm ngandika ris
lah ta payo sira têkakêna
lêlêmbut yun salah gawe
ya ta sang mundhyèng kawruh
matak donga têracak sathit
kalawan donga basmah
myang bala sarèwu
sèpi gêni wus winatak
punang tênung ngalumpruk sarira cilik
kajuwêtan tanpojar

pan gumêtêr netrane mucicil
kajuwat-kajuwêt tanpa nabda
pangran alon timbalane
wus kalah sira iku
lah lungaa saka ing riki
balia mring prajanta
aja gawe rêtu
yèn sira norenggal lunga
apa nganti sira sun dulangi tai
taine khewan lingsang

nuli sira lungaa dèn aglis
anuruta ing Kêndhêng prawata
muliha mring sabrang age
ywa sira ganggu-ganggu
nèng dêdalan marang wong cilik
kabèh pan duwèk ingwang
ing Jawa sawêgung
kang tênung sigra umêsat
ngalor ngetan gunung Kêndhêng dèn margani
kathah wong kênèng rumab

ya ta pangran minggah ing panêpin
kawarnaa wau sri narendra
duk sampun natas rinane
nimbali patihipun
Sumabrata wus praptèng puri
cundhuk saha tur sêmbah
mangusapi lêbu
ing suku sang naradipa
sri narendra mèsêm angandika aris
hèh bapa Sumabrata

utusana amariksa aglis
mring dalême paman ing pugêran
alakua sandi bae
manawa gêrah iku
lan orane karuhna aglis
manêmbah Sumabrata
mêdal sigra ngutus
anuksma ing kapugêran
tan adangu kang ingutus sampun prapti
katur ing sri narendra

lamun ingkang paman datan sakit
nora beda lawan saban-saban
sang nateram ing jro tyase
wau ta kang winuwus
Ki Tumênggung Dêmak ngêmasi
katur mring sri narendra
sutanya têtêlu
Mas Malat ingkang atuwa
Ki Mas Amad punika panênggaknèki
kang anèm Bagus Katam


tiga pisan ginêntoskên sami
nagri Dêmak pan pinara tiga
ingkang sêpuh kêkasihe
Suranata Tumênggung
lênggahira ingkang winarni
kang panênggak ingaran
Padmanagarèku
wuragil Martanagara
lawan wontên tilarane kyai patih
Ki Arya Sindurêja


namanira Ki Mas Bagus Grêsit
yèka arinira Radèn Sukra
sampun jinunjung linggihe
sinung aran tumênggung
ran Tumênggung Sindurja nênggih
ya ta putra sri nata
wau ingkang sêpuh
Pangran Buminata seda
putra kalih panênggak lan Radèn Alit
samya sinungan nama


dyan mas panênggak sinung wêwangi
nama Pangeran Mangkunagara
Radèn Mas Alit namane
Mangkuningrat jêjuluk
apan sami sinungan linggih
sami anigang sasra
santana winuwus
Rahadèn Ônggadimêja
sinung nama Pangeran Balitar nênggih
kang rayi Têpasana


kawuwusa sampun satus ari
sedanira sinuhun kang swarga
jro pura arsa mêmule
satus ari sang prabu
garwanira para dipati
samya malêbèng pura
tan ana kang kantun
pasisir môncanagara
pan 

  sadaya garwane malêbèng puri
asipêng ing jro pura


wontên garwanira Adipati
Cakraningrat garwa ingkang mudha
kalangkung endah warnane
namanira sang ayu
arum-arum Dyah Pakuwati
gandês raga karana
tinon gandrung-gandrung
kauningan ing sang nata
ingapusan dhatêng pajungutan sang sri
wau Dyan Ayu Sampang


praptèng pajungutan nabda sang sri
bibi dipun kapara ing ngarsa
kula yun takon yêktine
napa sampun sêsunu
patutan lan paman dipati
matur Dyan Ayu Sampang
dèrèng darbe sunu
sang nata malih ngandika
kalingane si bibi misih kênya di
pantês dhukun utama


kula bibi sampun tigang ari
gêrah puyêng mangke dèrèng waras
kula nyuraya wiyose
dika gêcêl dèn gupuh
duk miyarsa Dyah Pakuwati
graita jroning nala
mingsêr lungguhipun
manêmbah arsa umêdal
sri narendra nyandhak astanira aglis
pan sarwi angrêrêpa


adhuh gusti aywa dika mijil
dadi apa babo kang tinilar
pasthi yèn salah kadadèn
lah mara mirah ingsun
pêparinga têtômba brangti
kawula ngèstupada
mring sang dewaning rum
sang rêtna arsa ingêmban
nyêndhal sinjang sang nata maksih ngukuhi
sang dyah apulintiran


uculêna kawula sang aji
inggih masa kiranga wanudya
ingkang nglangkungi warnane
saking kula pukulun
pan kawula wong Sampang

yêkti
sapala pininginan
awon têmahipun
angagêm somahing bala
sri narendra saya sru dènnya nyêpêngi
rinangkul jangganira


iya pira kuwating pawèstri
sinêmbadan dhumatêng ing priya
sayêkti kawon rosane
sang dyah ayu kapoyuh
anêlêsi kampuh nrêpati
nanging tan nêdya ginggang
wau sang aprabu
sinarèkakên sang rêtna
wêntis kalih apan ta sampun katitih
wastra sampun kalingkab


Sang Dyah Ayu Pakuwati nangis
sarwi nyakot bojane sang nata
nora rinasa larane
radèn ayu umuwus
baya iki dudu nrêpati
solahe lir wong kumpra
mêksa wong tan ayun
sang rêtna ngoso ing solah
pamrihira sande karsaning nrêpati
pan sarwi garonjalan


sarya jêjak jajane sang aji
wêntisira katingal gumêbyar
lir bêngle kèris kuninge
sang nata saya sêngkud
sinungkêman wêntisirèki
sang rêtna aturira
adhuh sang sinuhun
pukulun ratu punapa
dadak arsa lumêbu ing wêtêng malih
tur wêtênge wong liya


sampun sangêt-sangêt sri bupati
botên ilok anyuda laksana
ngapêsakên dêrajate
têka akalung pupu
kadya dede tingkah nrêpati
kangmas Dipati Sampang
iku dudu ratu
suprandene yèn cumbana
ngirih-irih tan kadi dika puniki
dènira mrih asmara


Asmaradana
nabda wulangun ngong bibi 

  
lamun ta paman dipatya
jaluka ijol-ijole
kabèh wong ing sajro pura
sun uwèhakên paman
marêm mring siji sirèku
baya ingsun suduk jiwa


yèn durunga akaronsih
gusti lawan jêngandika
sang dyah mèsêm sru gruwêke
lah ta iki basakêna
têka ana narendra
pupwèngsun roro pinikul
ya masa ngong kuwalata


ujêr karsane pribadi
kudu mikul pupuningwang
pan ora ngajani ingong
pupu anggung sinungkêman
sarta ingaras-aras
baya lali jênêngipun
narendra mêngku rat Jawa


sang nata nêkakkên kapti
nandukkên warastranira
tumanduk senapatine
ngamuk ngrabasa ing pura
puraning nagri Sampang
ngêsuk tan tolèh ing pungkur
ngantya praptèng kandhasira


kasok dènira ajurit
sang rêtna anulya mêdal
sing gupit pajungutane
laju mantuk sang kusuma
sarwi angêmu waspa
pangran lagya nguwêt puyuh
kagyat praptane kang garwa


puyuh kinurungan aglis
nulya tumutur ing garwa
têtanya apa karane
sirèku angêmu waspa
garwa matur pasaja
pangran asru wuwusipun
babo mirah ingsun sira


pagene culikèng rêsmi
sang dyah tumungkul karuna
pêgat-pêgat pamuwuse
winisesa mring sang nata
wadon pintên kuwatnya
Pangeran Sampang duk ngrungu
umadêg suraning nala


sarya sru dènira

angling
baya wus karsaning Suksma
dahuru jênênging katong
mundur karya ewan-ewan
dene ta durung pira
kang suwargi wulangipun
ilang nora kalabêtan


wadya dulangmangap sami
kalihe wus tinimbalan
kajawi para mantrine
samya prakosèng ayuda
sadaya para lurah
kang dhingini praptanipun
karsanira Pangran Sampang


sun mangrurah jroning puri
tan panon rat indhêpira
anging dangu-dangu sarèh
angrasa lamun kawula
lilih ing krodhanira
Ki Tumênggung Surèngkewuh
nulya wau ingaturan


tan adangu sampun prapti
angling Sang Dipati Sampang
samêngko paran wartane
kakang nagri Surabaya
Ki Jangrana aturnya
karsanipun sang aprabu
pinara kalih badhenya


Dipati Sampang ngling malih
hèh ta kakang aywa corah
ing samêngko awak ingong
sumêdyarsa malik tingal
de nata calunthangan
payo kakang yèn panuju
padha seba ing pugêran


iku kang patut dadya ji
amêngku rat tanah Jawa
budyalus paramartèng rèh
budiman tur ambêk darma
Ki Jangrana sumarah
sigra lumampah ing dalu
sampun praptèng kapugêran


wau adipati kalih
sampun sami ingacaran
pinanggihan ing panêpèn
Jêng Pangran Pugêr ngandika
adhi kadingarenan
dene têka dalu-dalu
baya ana karsanira


Dipati

Sampang wotsari
dhuh kangmas atur kawula
inggih paduka samangke
karsaa angrêbat pura
tuwan madêga nata
ingkang dadya bau suku
gêdhig manggalaning yuda


kula ingkang anyagahi
lan pun kakang Surabaya
nênggih kang dados pamuke
mangrurah ing mungsuh sura
lêbura wor pratala
yèn wontên pangajanipun
ing kangmas mangke lumampah


ngobrak-abrik sining puri
lan pun kakang Surabaya
Pangran Pugêr sru gujênge
dene ta kang ora-ora
adhi sira wicara
duraka ingkang tinêmu
wong balela ing narendra


ratu badaling Hyang Widi
pun kakang ora anêdya
angêndhiha ing kaprabon
ngong suka momong kewala
Dipati Sampang nêmbah
inggih ta lamun sang prabu
ngluluskên wêling kang swarga


wêlingipun kang suwargi
ing uni raka paduka
wanti-wanti pitungkase
tan kalilan anyakitna
dhatêng galih paduka
atanapi manah ulun
mangke têmah siya-siya


pun kakang ing Surawèsthi
pituwin Rôngga Sêmarang
badhe pinalih lênggahe
paduka lawan kawula
kinarya cacah-cucah
mila sampun sêdhêngipun
wong ala winalês ala


sok ugi sampun miwiti
utang wirang nyaur wirang
pangeran putêk galihe
ginubêl Dipati Sampang
kalawan Surabaya
kêdah ingadêgkên ratu
têmah obah kang wardaya


saksana ngandika 

  aris
yayi mas sira muliha
mêngko-mêngko sun pikire
ing besuk sira balia
sigra Dipati Sampang
lan Dipati Surèngkewuh
sami lèngsèr saking ngarsa


sampun mêdal saking kori
ya ta ganti winursita
nagari Sêmarang mangke
Ki Rôngga Yudanagara
manahnya langkung susah
myarsa kalamun sang prabu
darbe abdi kinasihan


Ki Pusparaga kang nami
sing Sêmarang asalira
sang nata sangêt asihe
wus jinunjung lungguhira
Tumênggung Jayaningrat
anyuwun dados Tumênggung
Sêmarang pinarêng ing tyas


mila kalangkung prihatin
Ki Rôngga Yudanagara
rêmbag lan para kadange
wus dadi ing gunêmira
sigra nglampahkên duta
kang sarta nawalanipun
maring nagri Kartasura


mantri ing kitha Sêmawis
awasta Ki Tanpanaha
ingkang kinarya dutane
andêling kitha Sêmarang
Sawunggaling juganya
datan kawarna ing ênu
duta kalih sampun prapta


ing nagari Kartawani
alaju ing kapugêran
Ki Tanpanaha jujuge
marang Ki Sêtrawijaya
linarapakên sigra
duta kêkalih cumundhuk
mring pangran ngaturkên surat


tinampan binuka aglis
sinuksma sajro wardaya
punang nawala têmbunge
kawula naoskên sêmbah
Rôngga Yudanagara
konjuk ing pada pukulun
Gusti Pangran Adipatya


Pugêr kang pinudyèng dasih
kang sudibya ambêk santa
paramarta 

  ing budine
pun Rôngga Yudanagara
kalangkung cumanthaka
awit saking kumapurun
atur surat ing paduka


wiyose ulun ngaturi
uninga ing jêng paduka
yèn mangke Kapitan Kênol
lan pra Kumpêni sadaya
sami sakit ing manah-
ira tumênggung sang prabu
awit duk jumênêng nata


tanpa pratele Kumpêni
marma ing mangke prasamya
nunggil pangajêng-ajênge
dhumatêng ing jêng paduka
lolosira sing praja
tumêdhaka sang pukulun
dhatêng ing nagri Sêmarang


wontên ing riku jêng gusti
paduka ayun ingangkat
jumênêngirèng pamase
dhatêng pra Kumpêni samya
mila amarêngêna
ing panggalih sang pukulun
Kumpêni mrih kinanthia


Kinanthi
titi ing panuksmanipun
surate Rôngga Sêmawis
jêng pangran nulya ngandika
dhatêng kang duta kêkalih
karo sapa aranira
duta kalih awotsari


pun Tanpanaha pukulun
satunggal pun Sawunggaling
kalihnya nulya ginanjar
reyal pitu wong sawiji
lan sinjang mori sakêbar
jêng pangeran apêparing


lorodan nyamping lan sabuk
tanapi lorodan klambi
mring Rôngga Yudanangara
sarta wus ngwangsulan tulis
nêmbah lèngsèr saking ngarsa
pangeran emut ing galih


kang duta ingandhêg sampun
kinèn sami angêntosi
praptane Dipati Sampang
lan Dipati Surawèsthi
ya ta ing ratri

kocapa
dipati kêkalih prapti


lan pangeran sampun pangguh
sêrat kang saking Sêmawis
sinungkên Dipati Sampang
myang Dipati Surawèsthi
kagagas anunggil karsa
samyarsa ngadêgkên aji


kalangkung sukaning kalbu
ing Sampang Sang Adipati
lan Dipati Surabaya
angraos yèn angsal kanthi
Sawunggaling Tanpanaha
dèn timbali mring dipati


ing Sampang wusira maju
ngandika sang adipati
karo sapa aranira
wong apa lungguhirèki
umatur kula kabayan-
ira Ki Rôngga Sêmawis


Sawunggaling wasta ulun
Tanpanaha kang satunggil
pêpatihipun Ki Rôngga
Yudanagarèng Sêmawis
angling Sang Dipati Sampang
aturêna surat mami


iya marang ing sutèngsun
Yudanagarèng Sêmawis
duta kalih wus ginanjar
pinangadêg lawan malih
pinaringan sangu reyal
sapuluh duta sawiji


Sang Dipati Surèngkewuh
tumut mangadêg nyangoni
sami lan Dipati Sampang
duta kalih awotsari
mentar sahing ing ngayunan
Tanpanaha Sawunggaling


kunêng duta kalihipun
ing kapugêran winarni
umatur Dipati Sampang
paran ing karsa puniki
punapa karya wiwitan
Pangran Pugêr ngandika ris


dhimas mêngko karsaningsun
mring Dêmak ngong madêg aji
Kumpêni tulung prayoga
nora tulung iya bêcik
sok wisa ingsun sung wikan
Sang Dipati Surawèsthi


manêmbah 

  alon umatur
ing karsa langkung prayogi
jagad ngingêran punika
Pangeran Sampang turnya ris
ulun ngrumiyini lampah
mantuk mring Madura dhingin


amêpakakên wadya gung
pun kakang ing Surawèsthi
kantuna nèng Kartasura
amurih sampun katawis
sampun dadya kang rinêmbag
pra lurah pugêran mangkin


kang samya mirêng ing rêmbug
sadaya suka ing galih
gambirèng tyas madêg sura
angajap têmpuhing jurit
lajêng prasami sadhiya
ananging datan katawis


sang dipati kalih mundur
saking ngarsa awotsari
lampahira sampun prapta
dalêm kasampangannèki
enjinge Pangeran Sampang
pamit mring rêkyana patih


sigra-sigra lampahipun
dhatêng dalêmirèng Patih
Sumabrata sapacara
tan adangu sampun prapti
ing dalêm kasumabratan
kagyat Sumabrata mèksi


agupuh dènira mêthuk
dhatêng pagêlaran panggih
saksana gya ingacaran
kang asta lajêng kinanthi
dening Patih Sumabrata
sampun samya tata linggih


Pangran Madura lingnya rum
praptaningsun adhi patih
pamitna marang sang nata
sun arsa tilik nagari
alawas sun tan uninga
dungkap kalih taun iki


manira pan arsa ujung
ing astana kang suwargi
kyana patih aturira
sumôngga sarêngan sami
asowan dhatêng sang nata
ya ta sarêngan sang kalih


saking kapatihan laju
dhatêng karaton 

  sang kalih
tan adangu lampahira
ing pasowan sampun prapti
anjujug ing srimangantya
canthèl atur kyana patih


lajêng konjuk sang aprabu
saksana ngandikan aglis
patih lan Dipati Sampang
sapraptanirèng ngarsa ji
sarêng samya awotsêkar
sang nata ngandika aris


paman dèn kaparèng ngayun
Dipatyèng Sampang mangarsi
datan kawistarèng netya
lamun angêmu wêwadi
sinawang kalangkung samar
Dipati Sampang turnya ris


nuwun-nuwun sang aprabu
bilih kaparêng ing galih
kawula anyuwun lilah
badhe dhatêng Sampang nagri
têtuwi ing para kadang
sarta botên lami-lami


kados kalih wulan amung
kawulenggal wangsul malih
dhatêng nagri Kartasura
sumewa ngarsa sang aji
awit ing manah sandeya
atilar paduka gusti


rèh maksih enggal sang prabu
tuwan madêg narapati
kawula maksih sumêlang
manawi wontên ngribêdi
pakèwêdipun ing praja
kawula rumaos gusti


katêmpah bot repotipun
lêga tyasirèng nrêpati
tan wrin yèn lair kewala
ngling paman kula lilani
inggih ampun lawas-lawas
manawi wontên drigami


bok benjing lamun nênungkul
putranta Sudira nênggih
yèn dèrèng kacêpêng paman
punika amancak galih
milane wau si paman
ampun ngantos lami-lami


kula drêmi madêg ratu
sêsukêrirèng

nagari
abot repoting nagara
sagunge paman kang wajib
wêlinge jêng rama nata
inggih ingkang sampun swargi


si paman ingkang katêmpuh
Dipati Sampang miyarsi
ngandikane sri narendra
amicara jroning galih
bisa lamis si dubilah
pan sarwi angusap wèni


Sinom
hèh dubilah minasetan
wasis têmên ujar lamis
ciptane Dipati Sampang
kaya anuduka aglis
têmah kasusu batin
supados nuntêna kondur
tyas kadi balêdhosa
nanging sinamun ing wingit
tan kacihna ing solah pasanging netya


graitanira sang nata
kang paman dèrèng udani
pangudasmaraning driya
mokhal kalamun si bibi
tutura maring laki
duk sun rabasa ing lulut
dhuh bibi mirah ingwang
kang bisa awèh gêng brangti
eman têmên bibi bêkti maring priya


sang nata sakala lepya
kang lathi pating kajuwit
alon dènira ngandika
sintên ingkang anênggani
dalême paman ngriki
si bibi punapa tumut
ing paman mring Madura
tuwin bibi Pakuwati
napa inggih tumut kesah dhatêng Sampang


matur Pangeran Madura
inggih sadaya umiring
tan wontên purun tinilar
witne angrepoti margi
dene ingkang nênggani
ing pondhok mantri pêpitu
sang nata angandika
ing pênêd-pênêde ugi
para bibi dèn tilara têngga griya


bêktaa sêlir kewala
amrih rikate 

  ing margi
pasthi enggal nuli prapta
dene kang têngga ing riki
malbêta maring puri
sagunging para tumênggung
wadana Kartasura
agilira sabên wêngi
ya ta matur wau Adipati Sampang


kados tan kenging ingampah
kang bibi sadayanèki
rèhning samyonêng ing praja
sampun lami tan udani
wau sri narapati
wardayanira garuwung
osiking tyas mangkana
adhuh bibi Pakuwati
pasthi ngarang yèn bibi tan nuli prapta


saksana amundhut reyal
pitung atus sampun prapti
angandika dawêg paman
kinarya patumbas warih
sang nata mamèt galih
ing Pangran Madura wau
pangran wotsêkar mêdal
sapraptanira ing jawi
wadyanira sadaya samya sanega


budhal Adipati Sampang
umyang swaraning wadya lit
kali Sêmanggi wus prapta
rêmbatan winotan warih
sinigêg kang lumaris
ya ta mangke kang winuwus
sang prabu kari brôngta
mung Dyan Ayu Pakuwati
ka sinambat-sambat paripolahira


sun têdha nuli têkaa
adhuh bibi Pakuwati
wêlasa mring angganingwang
kang anggung gring brôngta kingkin
tan na kang ngusadani
nadyan isining kadhatun
tan dadi tômba brôngta
lyane bibi Pakuwati
sri narendra kari rangu karungrungan


malih ingkang winursita
dutane Rôngga Sêmawis
sira Dêmang Tanpanaha
lawan Dêmang Sawunggaling
prapta nagri Sêmawis
punang kintèki 

  sung-angsul
katur marang Ki Rôngga
Yudanagarèng Sêmawis
tinupiksa kadriya têmbunging surat


sinêmbah kintèkinira
Pangeran Sampang ngrujuki
yèn dadya ingkang pirêmbag
Ki Rôngga suka ing galih
dene sampun akanthi
dènnya angadêgkên ratu
Sampang lan Surabaya
prajurit prakoswa luwih
pan wus ilang bêbalunging Kartasura


sinung lorodan rasukan
Ki Rôngga amundhi-mundhi
wau Adipati Sampang
sapraptanirèng nagari
gêgabah kang prajurit
mantri santana gung-agung
tuwin wong dulangmangap
dinadar ing siyang ratri
kalih èwu prajurit dinulangmangap


dhomas wadya pêpilihan
cacahe kang para mantri
kalih atus samya sura
akèh simbar jajanèki
kang babrêngos pinuntir
godhèg wok amata tuhu
ingkang brêngos sakilan
ulate ringas ngajrihi
solahira lir gundhala kapanasan


sêmbada golonganira
aran wong truna tan gingsir
rongatus kulambi abang
rinenda nyatêngah nyari
sami prawirèng jurit
waosira ponthang muput
lurahe ingaranan
Lindhusagara prajurit
olah yuda wong Sampang sadina-dina


wong truna tan gingsir ika
kalih atus kang nisihi
samya irêng kulambinya
rinenda nyatêngah nyari
tumbak irêng ngajrihi
rongatus pinonthang muput
lurahe ingaranan
Lindhuprahara 

  prajurit
wontên malih rongatus wong trunalanang


samya kulambi sangkêlat
sora-sari bang angrawit
sami lancingan sangkêlat
rinênda anigang nyari
waos pèlèt sinungging
asisih wong trunalawung
bludru kulambinira
sikêpan sami balênggi
waosira rongatus pinonthang êmas


lêlurahira santana
aran Radèn Surèngwèsthi
trunalanang sisihira
aran Radèn Surèngpati
wong trunalancap nênggih
asisih wong trunarampung
rongatus golongannya
rongatus pangkat pinilih
sapangkate rongatus salurah-lurah


binusanan abra muncar
prajurit Sampang ngatyati
kajawi kang para putra
pêpitu kang mawat kardi
putra lêlima nênggih
prajurite nigang èwu
putra ingkang kalihnya
sêpuh lan panênggaknèki
prajurite sami nglimang atus sowang


apan samya binusanan
sangkêlat abrit myang kuning
ijo biru myang mêmegan
baludru lan sora-sari
mliyo kastop tanapi
kathah kang sondhèr pêpêlung
daragêm podhang-podhang
tuwin cêcêlêpan asri
para putra sondhèr rangrangan toya mas


wus tatane kuna-kuna
yèn kala amangun jurit
tan lali sêsondhèrira
têtêngêre para mantri
pan sami udhêng gilig
sakempol-kempol gêngipun
pangeran salaminya
siyaga tan kadi mangkin
winutahkên dunyanya

sinêbar-sêbar


andina angajar-ajar
nèng alun-alunirèki
arame bênthak-binênthak
sawênèh bêdhil-binêdhil
ana kang onclang lêmbing
wênèh ana olah tulup
sèwu saragêninya
angajar brondongan bêdhil
pan kajawi saragênine kang putra


kunêng kang lagya jar-ajar
amurih suraning dasih
ya ta ingkang kawuwusa
Jêng Pangeran Pugêr nênggih
tan antuk dhahar guling
yèn dalu tansah manêkung
nênêdha ing Suksmana
maladi sêmèdi êning
pan anêgês dènnyarsa umadêg nata


wus angsal sasmitaning Hyang
kalilan madêg nrêpati
mêngku ing rat nusa Jawa
mangkyang kawuwusa malih
Dyan Sudirèng Matawis
apan wus kêna ing apus
kacêpêng ing Losêkar
sawetaning dhusun nênggih
Arya Banyakwidhe ingkang amisaya


binêkta mring Kartasura
rahadèn dèn baronjongi
wongira samya binona
wus misuwur sanagari
Pangran Pugêr miyarsi
yèn kang putra wus kapikut
binêkta mring nagara
Banyakwidhe ingkang ngirid
duk samana pangeran ngandhangi bala


sagunge kang para lurah
wus dandan sapara rabi
kapêdhak lan panakawan
sadaya samya arakit
wong gamêl datan kari
ya ta kawarnaa dalu
pukul kalih wancinya
usrêg swara ting kalêsik
kang pratmaja gugup sami tinimbalan


andhèr ngarsane kang rama
sasêlire datan kari
ana kang nyêkêli kuda
sabuke dipun bondhèti
ana ngêmban bêbayi 

  
sami nuntun rabinipun
langkung dening kasêsa
dènnyarsa lolos ing wêngi
jêng pangeran samana sampun tumêdhak


pinengêtan lolosira
Jêng Pangeran Pugêr nênggih
ing dalu jam kalihira
dintên wulanira nguni
tuwin warsanirèki
tan na winarna ing wuwus
amung angkaning warsa
ing mangke dèn sêngkalani
ngèsthi paksa rasanira ing wardaya


mêdal kori bêbutulan
ngalor ngulon lampahnèki
kagyat ingkang kamarganan
grubyuge anyalawadi
kiwa têngên kèh uning
yèn pangeran lolos dalu
ya ta patinggi desa
dalu-dalu budhal aglis
gya anjujug dhumatêng ing kapatihan


panggih juru regolira
ngling kula aturna nuli
dhumatêng rêkyana patya
kang liningan nulya ngirid
sampun praptèng pandhapi
kyana patih maksih lungguh
matur kula tur pirsa
patinggi ing dhusun prapti
atur pirsa inggih dhumatêng paduka


bilih Jêng Pugêr Pangeran
ing dalu punika ugi
lolos saking kapugêran
sagarwa putra sakalir
abdi tan wontên kari
sadaya prasamya tumut
ya ta rêkyana patya
gugup gya malêbèng puri
wong jro pura kagyat praptaning ki patya


anarka yèn ana karya
sami amêngani kori
sapraptaning dalêm pura
kyana patih sampun panggih
lan wadana kang kêmit
rêmbag amungu sang prabu
sira Nyai Wilaja
wus amungu sri

bupati
naranata tumêdhak jingga nonoman


Durma
Kyana Patih Sumabrata matur nêmbah
dhatêng sri narapati
ulun tur uninga
gusti rama paduka
Pangran Pugêr ing samangkin
lolos sagarwa
putra abdi tan kari


sing pugêran ngalèr ngilèn lampahira
duka sri narapati
jaja winga-winga
kumdut padoning lathya
minggah ing gêdhong pribadi
bêndhe Ki Bicak
sigra winawa mijil


pinaringkên mring patih kinèn anatab
asru anèng sitinggil
tinabuh angangkang
swarane anèng tawang
binarung lan têtêg muni
têngara gumrah
otêr wong sanagari


ing jro pura gègère wayang-wuyungan
samya salah panampi
ing panyananira
Pangeran Pugêr mangkya
angamuk maring jro puri
wadya malatar
ing srimanganti baris


praptèng sitiruhur misih amalatar
sakyèh wong magêrsari
piyantaka aglar
saragêni nèng ngarsa
bêdhil sami dèn isèni
wong jagabaya
sami prayitnèng wèsthi


wong nirbaya sikêp karbin munggèng ngarsa
wong jagasura sami
ganjur sikêpira
tulup wisa pracôndha
wong nyutra sikêp jêmparing
wong nyangkragnyana
gêgamannya tan kari


wirabraja bajrawisa kartiyasa
sami prayitnèng wèsthi
tan lali sikêpnya
jataka wisamarta
mandhung kanoman lan miji
wong patrayuda
sawarastranya baris


martalulut

singanagara ing ngarsa
pinilih judhipati
myang wong darpahita
yudamênggala ngarsa
wong gandhèk umobat-mabit
sagamanira
ting balêbêr nimbali


mantri anom lunga têka solahira
dènira nênimbali
sagunging pratiwa
ngalun-alun baris glar
pasisir môncanagari
sawadyanira
ana ing pôncaniti


kawarnaa kang lolos wau lampahnya
duk bêndhe ing jro muni
sami amiyarsa
lagya praptèng Cêpaga
agugup lampahirèki
pratmaja garwa
ting bacècèr nèng margi


langkung dènnya repot kang para tanaya
Dyan Ôntawirya nênggih
tansah binondhetan
dening sêsêlirira
kudane dipun wawrati
dandananira
rahadèn kalung karbin


asta kiwa anyangking punang talêmpak
miyarsa bêndhe muni
sangêt bingungira
arsa bucal momotan
angraos owêl ing galih
yèn dèn isihna
pasthi kari kang sêlir


muring-muring myarsa bêndhe muni ngangkang
momotan dèn tatasi
sigra sêlirira
tinitihakên kuda
sarwi kinèn mangku karbin
sira rahadyan
mandhi waos nèng wuri


Radèn Wôngsataruna gugup solahnya
ngêmban putranirèki
sêlir nitih kuda
putra ngumur sawarsa
Mas Bêlandho kang wêwangi
patutanira
sêlir Bok Karoh nênggih


Bok Mas Karoh ingkang tinitihkên kuda
gendhong ponjèn pribadi
Dyan 

  Wôngsataruna
dharat angêmban putra
ya ta wus anggagat enjing
pangran lampahnya
prapta ing Majalêgi


wus raina Rahadèn Wôngsataruna
bananira kaèksi
awarni calana
gumyak ingkang tumingal
radyan tan nyana ing galih
lamun calana
pangrasanya jêjarit


ya ta kèndêl sakala anata bala
repot sinèlèh ngarsi
laju lampahira
ing ngarsa Jiwasuta
ingkang samêkta ing wingking
para atmaja
sami prayitnèng wèsthi


Sêtrajaya kalawan para atmaja
wau ingkang nindhihi
kang samya jinaga
wadya gêng Kartasura
manawi kinèn nututi
dening sang nata
mila lampah rinakit


samya laju mêdal ing Kênêr lampahnya
wau ingkang dèn jogi
mangkya kawarnaa
wau sri naranata
wus ambudhalakên baris
têtindhihira
Dipati Surawèsthi


wong pasisir ingkang nututi ing lampah
gancang lampahing baris
auntap-untapan
lawan wong kapugêran
Ki Dipati Surawèsthi
kang ngirid lampah
langkung bingahing galih


dupi arsa kasompok ing lampahira
Dipati Surawèsthi
laju alon-lonan
sagung para dipatya
tan wontên purun nglancangi
ing barisira
Dipati Surawèsthi


sampun prapta kali Tuntang lampahira
krêtêg tinatas aglis
mila ragi tamban
pangran ing lampahira
mingêr ngilèn kang nututi


mêdal Bahrawa
ing Jambu kang dèn jogi


jêng pangeran sampun anglampahkên duta
dhatêng nagri Sêmawis
kang caraka prapta
wus panggih lan Ki Rôngga
Ki Rôngga gupuh ngundhangi
ing wadyanira
sanega wong Sêmawis


Sawunggaling lawan Dêmang Tanpanaha
ingkang kinèn rumiyin
mêthuk jêng pangeran
lan bêkta kuda tundhan
miwah sikêp kang jagani
rêrepotira
pangeran bêktannèki


wus umangkat sira Dêmang Tanpanaha
kalawan Sawunggaling
sira Ki Mas Rôngga
mampir ngloji lampahnya
lawan Tuwan Kênol panggih
sampun winartan
pangeran anèng margi


dèn bêbujung dening wadya Kartasura
Kênol gugup miyarsi
yèn mangkono Rôngga
dèn kêbat tulungana
manawa karoban jurit
ingsun mêmêkas
maring sira dèn eling


nadyan silih kênaa nora kênaa
manira angaturi
mring kangjêng pangeran
têdhaka mring Sêmarang
mênawa abot kang galih
sira dèn bisa
ngaturi amrih kêni


bokmanawa jêng pangran duwèni karsa
umadêg narapati
ing liya panggonan
jêr kabèh ing rat Jawa
kagunganira pribadi
sapa malanga
nanging ta wêkas mami


sira Rôngga kalamun angluputêna
pangran praptèng Sêmawis
sira nêmu ala
iya marang Walônda
yèn pangran praptèng Sêmawis
wit aturira
pasthi lamun sirèki


kinasihan mring tuwan gurnadur jendral


tuwin kang pra ratpêni
sira pinracaya
sasat sira rêrewang
iya marang wong Kumpêni
nèng tanah Jawa
pamucunge ing kapti


Pocung
tôndha lamun sira mring Kumpni satuhu
dènnya mawèh marga
têtêpe uwong Kumpêni
gone padha manggon anèng tanah Jawa


lan sirèku agawe padhanging kalbu
bunêking Walônda
duk kala madêge aji
Kangjêng Sunan Mangkurat Mas Kartasura


tanpa asung uninga maring gurnadur
dadi iku tôndha
tan arsa sobat Kumpêni
ya ta mèsêm Ki Rôngga Yudanagara


manthuk-manthuk saksana umangkat gupuh
lajêng lampahira
saking loji ing Sêmawis
kawarnaa ingkang andhingini lampah


kalihipun dêmang sampun sami pangguh
lan kangjêng pangeran
nèng Ungaran manganjali
ngaturakên turôngga sasikêpira


tigang puluh ingkang anjagi pêpikul
ya ta jêng pangeran
pangandikanira aris
ya tarima si anak Yudanagara


kang pitulung marang ing sariraningsun
hèh ta Sêtrajaya
bagenên tundhan lan kuli
asandika enggar wadya kapugêran


wus ingêdum mring kang asayah lumaku
kinèn nitih kuda
bêbêktan wus dèn rêmbati
para wadon kang nora kaduman tundhan


pan tinandhu sadaya sami pinikul
reyongan nèng marga
jêng pangeran aningali
sakalangkung trusthanira ing wardaya 



ngrasa lamun akèh kapotanganipun
saksana ngandika
mring Ki Dêmang Sawunggaling
lawan sira Kyai Dêmang Tanpanaha


hèh ta kulup anèng êndi putraningsun
iya kaki rôngga
kang dinangu awotsari
sarwi matur abdi dalêm anèng wuntat


namung ulun kinèn umêthuk rumuhun
mangkya kawarnaa
lampahira sampun prapti
ing Ungaran samya rêrêb sadayanya


anèng riku arêrêb ngantya sadalu
saryeca ing manah
tan na kang winancak galih
enjing budhal ing Pudhakpayung wus prapta


anèng riku lawan Ki Rôngga wus pangguh
kèndêl lampahira
Ki Rôngga Yudanagari
marêk ngarsa gya manêmbah ing suku sang


ngraup suku manangis sarya umatur
adhuh gustiningwang
botên nyana botên ngipi
dasih tuwan kalamun gusti paduka


karsa anut lolos saking ing praja gung
inggih botên wingwang
katuju wilujêng margi
botên manggih rubida tuwin bêbaya


jêng pukulun punapa botên binujung
dening wadyabala
ing Kartasura nagari
mèsêm nabda iya nanging tan kacandhak


wus ingatur tata dènira alungguh
ki rôngga tur sêgah
dhêdhaharan warni-warni
ngandika lon pangran dhatêng garwa putra


tuwin wadu padha mangana sadarum
apa kang kinarsan
ya ta sarêng samya bukti
sawusira jêng pangran sarèh ing driya 



manabda rum hèh Ki Rôngga putraningsun
paran karsanira
sun arsa mring Dêmak nagri
pan ing kono don sun arsa madêg nata


lawan ingsun anganti ramanirèku
adhi mas Madura
lan Jangrana Surawèsthi
iku maksih anèng nagri Kartasura


awotsantun Ki Rôngga alon umatur
dhuh gusti jêng pangran
kawula tur pamrayogi
lêhêng tuwan jumênênga ing Sêmarang


jêng pukulun kanthi abdi dalêm sagung
Kumpêni sadaya
nêdya sami anjurungi
nadyan ngantos rayi dalêm ing Madura


tuwin wau dipati ing Surèngkewuh
nanging jêng paduka
sampuna wontên Sêmawis
sangêt watos kalamun gusti têbiha


myang pra wadu Kumpêni ingkang saèstu
bok kenging paeka
pukulun tiyang Kumpêni
botên eca yèn botên dèn êbrokana


sampun-sampun Wlandi malik tingalipun
kênging mêmanisnya
ing putra paduka aji
sri bupati sinuhun ing Kartasura


mangkenipun ngregoni karsa pukulun
wasana paduka
kêkathahên mêngsah gusti
lêng ginape sapantêsnya pinasrahan


karyanipun Walônda prakoswa tuhu
asugih aguna
sartane purun ing jurit
sampun kalok gunane yèn ulah yuda


aturipun Ki Rôngga manujwèng kayun
jêng pangran ngandika
yogya samêngko sirèki
kongkonana mring

ramanira Madura


dèn kasêbut ing layang kaya aturmu
mau mring manira
sabab ramanta si adhi
durung dhèngêr ingkang kaya rêmbugira


matur nuwun sandika ingkang dhumawuh
samangke prayogya
tumuntên bidhala gusti
gampil mangke andumugèkakên rêmbag


bilih sampun praptèng Sêmarang pukulun
saksana budhalan
Ki Rôngga wus sung udani
mring Sêmarang dhumatêng Kênol Kapitan


Kaptin Kênul duk tampi pratelanipun
ing duta Ki Rôngga
saksana pradandan nuli
numpak rata mêthuk dhatêng Paterongan


wolung puluh prajurit drahgundêripun
kang samya binêkta
dene ta para Walandi
sanèsipun tuwin pra Jawi Sêmarang


ugi sampun sami kadhawuhan urut
tata barisira
ing marga gêng angurmati
mring Jêng Pangran Pugêr kang arsa tumêdhak


wanci dalu sirêp rare praptanipun
ing wulan Dulkidah
wrahaspati amarêngi
ping sakawan atunggal asmarèng warsa


tiga pisan ginêntoskên sami
nagri Dêmak pan pinara tiga
ingkang sêpuh kêkasihe
Suranata Tumênggung
lênggahira ingkang winarni
kang panênggak ingaran
Padmanagarèku
wuragil Martanagara
lawan wontên tilarane kyai patih
Ki Arya Sindurêja

namanira Ki Mas Bagus Grêsit
yèka arinira Radèn Sukra
sampun jinunjung linggihe
sinung aran tumênggung
ran Tumênggung Sindurja nênggih
ya ta putra sri nata
wau ingkang sêpuh
Pangran Buminata seda
putra kalih panênggak lan Radèn Alit
samya sinungan nama

dyan mas panênggak sinung wêwangi
nama Pangeran Mangkunagara
Radèn Mas Alit namane
Mangkuningrat jêjuluk
apan sami sinungan linggih
sami anigang sasra
santana winuwus
Rahadèn Ônggadimêja
sinung nama Pangeran Balitar nênggih
kang rayi Têpasana

kawuwusa sampun satus ari
sedanira sinuhun kang swarga
jro pura arsa mêmule
satus ari sang prabu
garwanira para dipati
samya malêbèng pura
tan ana kang kantun
pasisir môncanagara
pan sadaya garwane malêbèng puri
asipêng ing jro pura

wontên garwanira Adipati
Cakraningrat garwa ingkang mudha
kalangkung endah warnane
namanira sang ayu
arum-arum Dyah Pakuwati
gandês raga karana
tinon gandrung-gandrung
kauningan ing sang nata
ingapusan dhatêng pajungutan sang sri
wau Dyan Ayu Sampang

praptèng pajungutan nabda sang sri
bibi dipun kapara ing ngarsa
kula yun takon yêktine
napa sampun sêsunu
patutan lan paman dipati
matur Dyan Ayu Sampang
dèrèng darbe sunu
sang nata malih ngandika
kalingane si bibi misih kênya di
pantês dhukun utama

kula bibi sampun tigang ari
gêrah puyêng mangke dèrèng waras
kula nyuraya wiyose
dika gêcêl dèn gupuh
duk miyarsa Dyah Pakuwati
graita jroning nala
mingsêr lungguhipun
manêmbah arsa umêdal
sri narendra nyandhak astanira aglis
pan sarwi angrêrêpa

adhuh gusti aywa dika mijil
dadi apa babo kang tinilar
pasthi yèn salah kadadèn
lah mara mirah ingsun
pêparinga têtômba brangti
kawula ngèstupada
mring sang dewaning rum
sang rêtna arsa ingêmban
nyêndhal sinjang sang nata maksih ngukuhi
sang dyah apulintiran

uculêna kawula sang aji
inggih masa kiranga wanudya
ingkang nglangkungi warnane
saking kula pukulun
pan kawula wong Sampangyêkti
sapala pininginan
awon têmahipun
angagêm somahing bala
sri narendra saya sru dènnya nyêpêngi
rinangkul jangganira

iya pira kuwating pawèstri
sinêmbadan dhumatêng ing priya
sayêkti kawon rosane
sang dyah ayu kapoyuh
anêlêsi kampuh nrêpati
nanging tan nêdya ginggang
wau sang aprabu
sinarèkakên sang rêtna
wêntis kalih apan ta sampun katitih
wastra sampun kalingkab

Sang Dyah Ayu Pakuwati nangis
sarwi nyakot bojane sang nata
nora rinasa larane
radèn ayu umuwus
baya iki dudu nrêpati
solahe lir wong kumpra
mêksa wong tan ayun
sang rêtna ngoso ing solah
pamrihira sande karsaning nrêpati
pan sarwi garonjalan

sarya jêjak jajane sang aji
wêntisira katingal gumêbyar
lir bêngle kèris kuninge
sang nata saya sêngkud
sinungkêman wêntisirèki
sang rêtna aturira
adhuh sang sinuhun
pukulun ratu punapa
dadak arsa lumêbu ing wêtêng malih
tur wêtênge wong liya

sampun sangêt-sangêt sri bupati
botên ilok anyuda laksana
ngapêsakên dêrajate
têka akalung pupu
kadya dede tingkah nrêpati
kangmas Dipati Sampang
iku dudu ratu
suprandene yèn cumbana
ngirih-irih tan kadi dika puniki
dènira mrih asmara

nabda wulangun ngong bibi
lamun ta paman dipatya
jaluka ijol-ijole
kabèh wong ing sajro pura
sun uwèhakên paman
marêm mring siji sirèku
baya ingsun suduk jiwa

yèn durunga akaronsih
gusti lawan jêngandika
sang dyah mèsêm sru gruwêke
lah ta iki basakêna
têka ana narendra
pupwèngsun roro pinikul
ya masa ngong kuwalata

ujêr karsane pribadi
kudu mikul pupuningwang
pan ora ngajani ingong
pupu anggung sinungkêman
sarta ingaras-aras
baya lali jênêngipun
narendra mêngku rat Jawa

sang nata nêkakkên kapti
nandukkên warastranira
tumanduk senapatine
ngamuk ngrabasa ing pura
puraning nagri Sampang
ngêsuk tan tolèh ing pungkur
ngantya praptèng kandhasira

kasok dènira ajurit
sang rêtna anulya mêdal
sing gupit pajungutane
laju mantuk sang kusuma
sarwi angêmu waspa
pangran lagya nguwêt puyuh
kagyat praptane kang garwa

puyuh kinurungan aglis
nulya tumutur ing garwa
têtanya apa karane
sirèku angêmu waspa
garwa matur pasaja
pangran asru wuwusipun
babo mirah ingsun sira

pagene culikèng rêsmi
sang dyah tumungkul karuna
pêgat-pêgat pamuwuse
winisesa mring sang nata
wadon pintên kuwatnya
Pangeran Sampang duk ngrungu
umadêg suraning nala

sarya sru dèniraangling
baya wus karsaning Suksma
dahuru jênênging katong
mundur karya ewan-ewan
dene ta durung pira
kang suwargi wulangipun
ilang nora kalabêtan

wadya dulangmangap sami
kalihe wus tinimbalan
kajawi para mantrine
samya prakosèng ayuda
sadaya para lurah
kang dhingini praptanipun
karsanira Pangran Sampang

sun mangrurah jroning puri
tan panon rat indhêpira
anging dangu-dangu sarèh
angrasa lamun kawula
lilih ing krodhanira
Ki Tumênggung Surèngkewuh
nulya wau ingaturan

tan adangu sampun prapti
angling Sang Dipati Sampang
samêngko paran wartane
kakang nagri Surabaya
Ki Jangrana aturnya
karsanipun sang aprabu
pinara kalih badhenya

Dipati Sampang ngling malih
hèh ta kakang aywa corah
ing samêngko awak ingong
sumêdyarsa malik tingal
de nata calunthangan
payo kakang yèn panuju
padha seba ing pugêran

iku kang patut dadya ji
amêngku rat tanah Jawa
budyalus paramartèng rèh
budiman tur ambêk darma
Ki Jangrana sumarah
sigra lumampah ing dalu
sampun praptèng kapugêran

wau adipati kalih
sampun sami ingacaran
pinanggihan ing panêpèn
Jêng Pangran Pugêr ngandika
adhi kadingarenan
dene têka dalu-dalu
baya ana karsanira

DipatiSampang wotsari
dhuh kangmas atur kawula
inggih paduka samangke
karsaa angrêbat pura
tuwan madêga nata
ingkang dadya bau suku
gêdhig manggalaning yuda

kula ingkang anyagahi
lan pun kakang Surabaya
nênggih kang dados pamuke
mangrurah ing mungsuh sura
lêbura wor pratala
yèn wontên pangajanipun
ing kangmas mangke lumampah

ngobrak-abrik sining puri
lan pun kakang Surabaya
Pangran Pugêr sru gujênge
dene ta kang ora-ora
adhi sira wicara
duraka ingkang tinêmu
wong balela ing narendra

ratu badaling Hyang Widi
pun kakang ora anêdya
angêndhiha ing kaprabon
ngong suka momong kewala
Dipati Sampang nêmbah
inggih ta lamun sang prabu
ngluluskên wêling kang swarga

wêlingipun kang suwargi
ing uni raka paduka
wanti-wanti pitungkase
tan kalilan anyakitna
dhatêng galih paduka
atanapi manah ulun
mangke têmah siya-siya

pun kakang ing Surawèsthi
pituwin Rôngga Sêmarang
badhe pinalih lênggahe
paduka lawan kawula
kinarya cacah-cucah
mila sampun sêdhêngipun
wong ala winalês ala

sok ugi sampun miwiti
utang wirang nyaur wirang
pangeran putêk galihe
ginubêl Dipati Sampang
kalawan Surabaya
kêdah ingadêgkên ratu
têmah obah kang wardaya

saksana ngandika aris
yayi mas sira muliha
mêngko-mêngko sun pikire
ing besuk sira balia
sigra Dipati Sampang
lan Dipati Surèngkewuh
sami lèngsèr saking ngarsa

sampun mêdal saking kori
ya ta ganti winursita
nagari Sêmarang mangke
Ki Rôngga Yudanagara
manahnya langkung susah
myarsa kalamun sang prabu
darbe abdi kinasihan

Ki Pusparaga kang nami
sing Sêmarang asalira
sang nata sangêt asihe
wus jinunjung lungguhira
Tumênggung Jayaningrat
anyuwun dados Tumênggung
Sêmarang pinarêng ing tyas

mila kalangkung prihatin
Ki Rôngga Yudanagara
rêmbag lan para kadange
wus dadi ing gunêmira
sigra nglampahkên duta
kang sarta nawalanipun
maring nagri Kartasura

mantri ing kitha Sêmawis
awasta Ki Tanpanaha
ingkang kinarya dutane
andêling kitha Sêmarang
Sawunggaling juganya
datan kawarna ing ênu
duta kalih sampun prapta

ing nagari Kartawani
alaju ing kapugêran
Ki Tanpanaha jujuge
marang Ki Sêtrawijaya
linarapakên sigra
duta kêkalih cumundhuk
mring pangran ngaturkên surat

tinampan binuka aglis
sinuksma sajro wardaya
punang nawala têmbunge
kawula naoskên sêmbah
Rôngga Yudanagara
konjuk ing pada pukulun
Gusti Pangran Adipatya

Pugêr kang pinudyèng dasih
kang sudibya ambêk santa
paramarta ing budine
pun Rôngga Yudanagara
kalangkung cumanthaka
awit saking kumapurun
atur surat ing paduka

wiyose ulun ngaturi
uninga ing jêng paduka
yèn mangke Kapitan Kênol
lan pra Kumpêni sadaya
sami sakit ing manah-
ira tumênggung sang prabu
awit duk jumênêng nata

tanpa pratele Kumpêni
marma ing mangke prasamya
nunggil pangajêng-ajênge
dhumatêng ing jêng paduka
lolosira sing praja
tumêdhaka sang pukulun
dhatêng ing nagri Sêmarang

wontên ing riku jêng gusti
paduka ayun ingangkat
jumênêngirèng pamase
dhatêng pra Kumpêni samya
mila amarêngêna
ing panggalih sang pukulun
Kumpêni mrih kinanthia

titi ing panuksmanipun
surate Rôngga Sêmawis
jêng pangran nulya ngandika
dhatêng kang duta kêkalih
karo sapa aranira
duta kalih awotsari

pun Tanpanaha pukulun
satunggal pun Sawunggaling
kalihnya nulya ginanjar
reyal pitu wong sawiji
lan sinjang mori sakêbar
jêng pangeran apêparing

lorodan nyamping lan sabuk
tanapi lorodan klambi
mring Rôngga Yudanangara
sarta wus ngwangsulan tulis
nêmbah lèngsèr saking ngarsa
pangeran emut ing galih

kang duta ingandhêg sampun
kinèn sami angêntosi
praptane Dipati Sampang
lan Dipati Surawèsthi
ya ta ing ratrikocapa
dipati kêkalih prapti

lan pangeran sampun pangguh
sêrat kang saking Sêmawis
sinungkên Dipati Sampang
myang Dipati Surawèsthi
kagagas anunggil karsa
samyarsa ngadêgkên aji

kalangkung sukaning kalbu
ing Sampang Sang Adipati
lan Dipati Surabaya
angraos yèn angsal kanthi
Sawunggaling Tanpanaha
dèn timbali mring dipati

ing Sampang wusira maju
ngandika sang adipati
karo sapa aranira
wong apa lungguhirèki
umatur kula kabayan-
ira Ki Rôngga Sêmawis

Sawunggaling wasta ulun
Tanpanaha kang satunggil
pêpatihipun Ki Rôngga
Yudanagarèng Sêmawis
angling Sang Dipati Sampang
aturêna surat mami

iya marang ing sutèngsun
Yudanagarèng Sêmawis
duta kalih wus ginanjar
pinangadêg lawan malih
pinaringan sangu reyal
sapuluh duta sawiji

Sang Dipati Surèngkewuh
tumut mangadêg nyangoni
sami lan Dipati Sampang
duta kalih awotsari
mentar sahing ing ngayunan
Tanpanaha Sawunggaling

kunêng duta kalihipun
ing kapugêran winarni
umatur Dipati Sampang
paran ing karsa puniki
punapa karya wiwitan
Pangran Pugêr ngandika ris

dhimas mêngko karsaningsun
mring Dêmak ngong madêg aji
Kumpêni tulung prayoga
nora tulung iya bêcik
sok wisa ingsun sung wikan
Sang Dipati Surawèsthi

manêmbah alon umatur
ing karsa langkung prayogi
jagad ngingêran punika
Pangeran Sampang turnya ris
ulun ngrumiyini lampah
mantuk mring Madura dhingin

amêpakakên wadya gung
pun kakang ing Surawèsthi
kantuna nèng Kartasura
amurih sampun katawis
sampun dadya kang rinêmbag
pra lurah pugêran mangkin

kang samya mirêng ing rêmbug
sadaya suka ing galih
gambirèng tyas madêg sura
angajap têmpuhing jurit
lajêng prasami sadhiya
ananging datan katawis

sang dipati kalih mundur
saking ngarsa awotsari
lampahira sampun prapta
dalêm kasampangannèki
enjinge Pangeran Sampang
pamit mring rêkyana patih

sigra-sigra lampahipun
dhatêng dalêmirèng Patih
Sumabrata sapacara
tan adangu sampun prapti
ing dalêm kasumabratan
kagyat Sumabrata mèksi

agupuh dènira mêthuk
dhatêng pagêlaran panggih
saksana gya ingacaran
kang asta lajêng kinanthi
dening Patih Sumabrata
sampun samya tata linggih

Pangran Madura lingnya rum
praptaningsun adhi patih
pamitna marang sang nata
sun arsa tilik nagari
alawas sun tan uninga
dungkap kalih taun iki

manira pan arsa ujung
ing astana kang suwargi
kyana patih aturira
sumôngga sarêngan sami
asowan dhatêng sang nata
ya ta sarêngan sang kalih

saking kapatihan laju
dhatêng karaton sang kalih
tan adangu lampahira
ing pasowan sampun prapti
anjujug ing srimangantya
canthèl atur kyana patih

lajêng konjuk sang aprabu
saksana ngandikan aglis
patih lan Dipati Sampang
sapraptanirèng ngarsa ji
sarêng samya awotsêkar
sang nata ngandika aris

paman dèn kaparèng ngayun
Dipatyèng Sampang mangarsi
datan kawistarèng netya
lamun angêmu wêwadi
sinawang kalangkung samar
Dipati Sampang turnya ris

nuwun-nuwun sang aprabu
bilih kaparêng ing galih
kawula anyuwun lilah
badhe dhatêng Sampang nagri
têtuwi ing para kadang
sarta botên lami-lami

kados kalih wulan amung
kawulenggal wangsul malih
dhatêng nagri Kartasura
sumewa ngarsa sang aji
awit ing manah sandeya
atilar paduka gusti

rèh maksih enggal sang prabu
tuwan madêg narapati
kawula maksih sumêlang
manawi wontên ngribêdi
pakèwêdipun ing praja
kawula rumaos gusti

katêmpah bot repotipun
lêga tyasirèng nrêpati
tan wrin yèn lair kewala
ngling paman kula lilani
inggih ampun lawas-lawas
manawi wontên drigami

bok benjing lamun nênungkul
putranta Sudira nênggih
yèn dèrèng kacêpêng paman
punika amancak galih
milane wau si paman
ampun ngantos lami-lami

kula drêmi madêg ratu
sêsukêrirèngnagari
abot repoting nagara
sagunge paman kang wajib
wêlinge jêng rama nata
inggih ingkang sampun swargi

si paman ingkang katêmpuh
Dipati Sampang miyarsi
ngandikane sri narendra
amicara jroning galih
bisa lamis si dubilah
pan sarwi angusap wèni

hèh dubilah minasetan
wasis têmên ujar lamis
ciptane Dipati Sampang
kaya anuduka aglis
têmah kasusu batin
supados nuntêna kondur
tyas kadi balêdhosa
nanging sinamun ing wingit
tan kacihna ing solah pasanging netya

graitanira sang nata
kang paman dèrèng udani
pangudasmaraning driya
mokhal kalamun si bibi
tutura maring laki
duk sun rabasa ing lulut
dhuh bibi mirah ingwang
kang bisa awèh gêng brangti
eman têmên bibi bêkti maring priya

sang nata sakala lepya
kang lathi pating kajuwit
alon dènira ngandika
sintên ingkang anênggani
dalême paman ngriki
si bibi punapa tumut
ing paman mring Madura
tuwin bibi Pakuwati
napa inggih tumut kesah dhatêng Sampang

matur Pangeran Madura
inggih sadaya umiring
tan wontên purun tinilar
witne angrepoti margi
dene ingkang nênggani
ing pondhok mantri pêpitu
sang nata angandika
ing pênêd-pênêde ugi
para bibi dèn tilara têngga griya

bêktaa sêlir kewala
amrih rikate ing margi
pasthi enggal nuli prapta
dene kang têngga ing riki
malbêta maring puri
sagunging para tumênggung
wadana Kartasura
agilira sabên wêngi
ya ta matur wau Adipati Sampang

kados tan kenging ingampah
kang bibi sadayanèki
rèhning samyonêng ing praja
sampun lami tan udani
wau sri narapati
wardayanira garuwung
osiking tyas mangkana
adhuh bibi Pakuwati
pasthi ngarang yèn bibi tan nuli prapta

saksana amundhut reyal
pitung atus sampun prapti
angandika dawêg paman
kinarya patumbas warih
sang nata mamèt galih
ing Pangran Madura wau
pangran wotsêkar mêdal
sapraptanira ing jawi
wadyanira sadaya samya sanega

budhal Adipati Sampang
umyang swaraning wadya lit
kali Sêmanggi wus prapta
rêmbatan winotan warih
sinigêg kang lumaris
ya ta mangke kang winuwus
sang prabu kari brôngta
mung Dyan Ayu Pakuwati
ka sinambat-sambat paripolahira

sun têdha nuli têkaa
adhuh bibi Pakuwati
wêlasa mring angganingwang
kang anggung gring brôngta kingkin
tan na kang ngusadani
nadyan isining kadhatun
tan dadi tômba brôngta
lyane bibi Pakuwati
sri narendra kari rangu karungrungan

malih ingkang winursita
dutane Rôngga Sêmawis
sira Dêmang Tanpanaha
lawan Dêmang Sawunggaling
prapta nagri Sêmawis
punang kintèki sung-angsul
katur marang Ki Rôngga
Yudanagarèng Sêmawis
tinupiksa kadriya têmbunging surat

sinêmbah kintèkinira
Pangeran Sampang ngrujuki
yèn dadya ingkang pirêmbag
Ki Rôngga suka ing galih
dene sampun akanthi
dènnya angadêgkên ratu
Sampang lan Surabaya
prajurit prakoswa luwih
pan wus ilang bêbalunging Kartasura

sinung lorodan rasukan
Ki Rôngga amundhi-mundhi
wau Adipati Sampang
sapraptanirèng nagari
gêgabah kang prajurit
mantri santana gung-agung
tuwin wong dulangmangap
dinadar ing siyang ratri
kalih èwu prajurit dinulangmangap

dhomas wadya pêpilihan
cacahe kang para mantri
kalih atus samya sura
akèh simbar jajanèki
kang babrêngos pinuntir
godhèg wok amata tuhu
ingkang brêngos sakilan
ulate ringas ngajrihi
solahira lir gundhala kapanasan

sêmbada golonganira
aran wong truna tan gingsir
rongatus kulambi abang
rinenda nyatêngah nyari
sami prawirèng jurit
waosira ponthang muput
lurahe ingaranan
Lindhusagara prajurit
olah yuda wong Sampang sadina-dina

wong truna tan gingsir ika
kalih atus kang nisihi
samya irêng kulambinya
rinenda nyatêngah nyari
tumbak irêng ngajrihi
rongatus pinonthang muput
lurahe ingaranan
Lindhuprahara prajurit
wontên malih rongatus wong trunalanang

samya kulambi sangkêlat
sora-sari bang angrawit
sami lancingan sangkêlat
rinênda anigang nyari
waos pèlèt sinungging
asisih wong trunalawung
bludru kulambinira
sikêpan sami balênggi
waosira rongatus pinonthang êmas

lêlurahira santana
aran Radèn Surèngwèsthi
trunalanang sisihira
aran Radèn Surèngpati
wong trunalancap nênggih
asisih wong trunarampung
rongatus golongannya
rongatus pangkat pinilih
sapangkate rongatus salurah-lurah

binusanan abra muncar
prajurit Sampang ngatyati
kajawi kang para putra
pêpitu kang mawat kardi
putra lêlima nênggih
prajurite nigang èwu
putra ingkang kalihnya
sêpuh lan panênggaknèki
prajurite sami nglimang atus sowang

apan samya binusanan
sangkêlat abrit myang kuning
ijo biru myang mêmegan
baludru lan sora-sari
mliyo kastop tanapi
kathah kang sondhèr pêpêlung
daragêm podhang-podhang
tuwin cêcêlêpan asri
para putra sondhèr rangrangan toya mas

wus tatane kuna-kuna
yèn kala amangun jurit
tan lali sêsondhèrira
têtêngêre para mantri
pan sami udhêng gilig
sakempol-kempol gêngipun
pangeran salaminya
siyaga tan kadi mangkin
winutahkên dunyanyasinêbar-sêbar

andina angajar-ajar
nèng alun-alunirèki
arame bênthak-binênthak
sawênèh bêdhil-binêdhil
ana kang onclang lêmbing
wênèh ana olah tulup
sèwu saragêninya
angajar brondongan bêdhil
pan kajawi saragênine kang putra

kunêng kang lagya jar-ajar
amurih suraning dasih
ya ta ingkang kawuwusa
Jêng Pangeran Pugêr nênggih
tan antuk dhahar guling
yèn dalu tansah manêkung
nênêdha ing Suksmana
maladi sêmèdi êning
pan anêgês dènnyarsa umadêg nata

wus angsal sasmitaning Hyang
kalilan madêg nrêpati
mêngku ing rat nusa Jawa
mangkyang kawuwusa malih
Dyan Sudirèng Matawis
apan wus kêna ing apus
kacêpêng ing Losêkar
sawetaning dhusun nênggih
Arya Banyakwidhe ingkang amisaya

binêkta mring Kartasura
rahadèn dèn baronjongi
wongira samya binona
wus misuwur sanagari
Pangran Pugêr miyarsi
yèn kang putra wus kapikut
binêkta mring nagara
Banyakwidhe ingkang ngirid
duk samana pangeran ngandhangi bala

sagunge kang para lurah
wus dandan sapara rabi
kapêdhak lan panakawan
sadaya samya arakit
wong gamêl datan kari
ya ta kawarnaa dalu
pukul kalih wancinya
usrêg swara ting kalêsik
kang pratmaja gugup sami tinimbalan

andhèr ngarsane kang rama
sasêlire datan kari
ana kang nyêkêli kuda
sabuke dipun bondhèti
ana ngêmban bêbayi
sami nuntun rabinipun
langkung dening kasêsa
dènnyarsa lolos ing wêngi
jêng pangeran samana sampun tumêdhak

pinengêtan lolosira
Jêng Pangeran Pugêr nênggih
ing dalu jam kalihira
dintên wulanira nguni
tuwin warsanirèki
tan na winarna ing wuwus
amung angkaning warsa
ing mangke dèn sêngkalani
ngèsthi paksa rasanira ing wardaya

mêdal kori bêbutulan
ngalor ngulon lampahnèki
kagyat ingkang kamarganan
grubyuge anyalawadi
kiwa têngên kèh uning
yèn pangeran lolos dalu
ya ta patinggi desa
dalu-dalu budhal aglis
gya anjujug dhumatêng ing kapatihan

panggih juru regolira
ngling kula aturna nuli
dhumatêng rêkyana patya
kang liningan nulya ngirid
sampun praptèng pandhapi
kyana patih maksih lungguh
matur kula tur pirsa
patinggi ing dhusun prapti
atur pirsa inggih dhumatêng paduka

bilih Jêng Pugêr Pangeran
ing dalu punika ugi
lolos saking kapugêran
sagarwa putra sakalir
abdi tan wontên kari
sadaya prasamya tumut
ya ta rêkyana patya
gugup gya malêbèng puri
wong jro pura kagyat praptaning ki patya

anarka yèn ana karya
sami amêngani kori
sapraptaning dalêm pura
kyana patih sampun panggih
lan wadana kang kêmit
rêmbag amungu sang prabu
sira Nyai Wilaja
wus amungu sribupati
naranata tumêdhak jingga nonoman

Kyana Patih Sumabrata matur nêmbah
dhatêng sri narapati
ulun tur uninga
gusti rama paduka
Pangran Pugêr ing samangkin
lolos sagarwa
putra abdi tan kari

sing pugêran ngalèr ngilèn lampahira
duka sri narapati
jaja winga-winga
kumdut padoning lathya
minggah ing gêdhong pribadi
bêndhe Ki Bicak
sigra winawa mijil

pinaringkên mring patih kinèn anatab
asru anèng sitinggil
tinabuh angangkang
swarane anèng tawang
binarung lan têtêg muni
têngara gumrah
otêr wong sanagari

ing jro pura gègère wayang-wuyungan
samya salah panampi
ing panyananira
Pangeran Pugêr mangkya
angamuk maring jro puri
wadya malatar
ing srimanganti baris

praptèng sitiruhur misih amalatar
sakyèh wong magêrsari
piyantaka aglar
saragêni nèng ngarsa
bêdhil sami dèn isèni
wong jagabaya
sami prayitnèng wèsthi

wong nirbaya sikêp karbin munggèng ngarsa
wong jagasura sami
ganjur sikêpira
tulup wisa pracôndha
wong nyutra sikêp jêmparing
wong nyangkragnyana
gêgamannya tan kari

wirabraja bajrawisa kartiyasa
sami prayitnèng wèsthi
tan lali sikêpnya
jataka wisamarta
mandhung kanoman lan miji
wong patrayuda
sawarastranya baris

martalulutsinganagara ing ngarsa
pinilih judhipati
myang wong darpahita
yudamênggala ngarsa
wong gandhèk umobat-mabit
sagamanira
ting balêbêr nimbali

mantri anom lunga têka solahira
dènira nênimbali
sagunging pratiwa
ngalun-alun baris glar
pasisir môncanagari
sawadyanira
ana ing pôncaniti

kawarnaa kang lolos wau lampahnya
duk bêndhe ing jro muni
sami amiyarsa
lagya praptèng Cêpaga
agugup lampahirèki
pratmaja garwa
ting bacècèr nèng margi

langkung dènnya repot kang para tanaya
Dyan Ôntawirya nênggih
tansah binondhetan
dening sêsêlirira
kudane dipun wawrati
dandananira
rahadèn kalung karbin

asta kiwa anyangking punang talêmpak
miyarsa bêndhe muni
sangêt bingungira
arsa bucal momotan
angraos owêl ing galih
yèn dèn isihna
pasthi kari kang sêlir

muring-muring myarsa bêndhe muni ngangkang
momotan dèn tatasi
sigra sêlirira
tinitihakên kuda
sarwi kinèn mangku karbin
sira rahadyan
mandhi waos nèng wuri

Radèn Wôngsataruna gugup solahnya
ngêmban putranirèki
sêlir nitih kuda
putra ngumur sawarsa
Mas Bêlandho kang wêwangi
patutanira
sêlir Bok Karoh nênggih

Bok Mas Karoh ingkang tinitihkên kuda
gendhong ponjèn pribadi
Dyan Wôngsataruna
dharat angêmban putra
ya ta wus anggagat enjing
pangran lampahnya
prapta ing Majalêgi

wus raina Rahadèn Wôngsataruna
bananira kaèksi
awarni calana
gumyak ingkang tumingal
radyan tan nyana ing galih
lamun calana
pangrasanya jêjarit

ya ta kèndêl sakala anata bala
repot sinèlèh ngarsi
laju lampahira
ing ngarsa Jiwasuta
ingkang samêkta ing wingking
para atmaja
sami prayitnèng wèsthi

Sêtrajaya kalawan para atmaja
wau ingkang nindhihi
kang samya jinaga
wadya gêng Kartasura
manawi kinèn nututi
dening sang nata
mila lampah rinakit

samya laju mêdal ing Kênêr lampahnya
wau ingkang dèn jogi
mangkya kawarnaa
wau sri naranata
wus ambudhalakên baris
têtindhihira
Dipati Surawèsthi

wong pasisir ingkang nututi ing lampah
gancang lampahing baris
auntap-untapan
lawan wong kapugêran
Ki Dipati Surawèsthi
kang ngirid lampah
langkung bingahing galih

dupi arsa kasompok ing lampahira
Dipati Surawèsthi
laju alon-lonan
sagung para dipatya
tan wontên purun nglancangi
ing barisira
Dipati Surawèsthi

sampun prapta kali Tuntang lampahira
krêtêg tinatas aglis
mila ragi tamban
pangran ing lampahira
mingêr ngilèn kang nututi
mêdal Bahrawa
ing Jambu kang dèn jogi

jêng pangeran sampun anglampahkên duta
dhatêng nagri Sêmawis
kang caraka prapta
wus panggih lan Ki Rôngga
Ki Rôngga gupuh ngundhangi
ing wadyanira
sanega wong Sêmawis

Sawunggaling lawan Dêmang Tanpanaha
ingkang kinèn rumiyin
mêthuk jêng pangeran
lan bêkta kuda tundhan
miwah sikêp kang jagani
rêrepotira
pangeran bêktannèki

wus umangkat sira Dêmang Tanpanaha
kalawan Sawunggaling
sira Ki Mas Rôngga
mampir ngloji lampahnya
lawan Tuwan Kênol panggih
sampun winartan
pangeran anèng margi

dèn bêbujung dening wadya Kartasura
Kênol gugup miyarsi
yèn mangkono Rôngga
dèn kêbat tulungana
manawa karoban jurit
ingsun mêmêkas
maring sira dèn eling

nadyan silih kênaa nora kênaa
manira angaturi
mring kangjêng pangeran
têdhaka mring Sêmarang
mênawa abot kang galih
sira dèn bisa
ngaturi amrih kêni

bokmanawa jêng pangran duwèni karsa
umadêg narapati
ing liya panggonan
jêr kabèh ing rat Jawa
kagunganira pribadi
sapa malanga
nanging ta wêkas mami

sira Rôngga kalamun angluputêna
pangran praptèng Sêmawis
sira nêmu ala
iya marang Walônda
yèn pangran praptèng Sêmawis
wit aturira
pasthi lamun sirèki

kinasihan mring tuwan gurnadur jendral
tuwin kang pra ratpêni
sira pinracaya
sasat sira rêrewang
iya marang wong Kumpêni
nèng tanah Jawa
pamucunge ing kapti

tôndha lamun sira mring Kumpni satuhu
dènnya mawèh marga
têtêpe uwong Kumpêni
gone padha manggon anèng tanah Jawa

lan sirèku agawe padhanging kalbu
bunêking Walônda
duk kala madêge aji
Kangjêng Sunan Mangkurat Mas Kartasura

tanpa asung uninga maring gurnadur
dadi iku tôndha
tan arsa sobat Kumpêni
ya ta mèsêm Ki Rôngga Yudanagara

manthuk-manthuk saksana umangkat gupuh
lajêng lampahira
saking loji ing Sêmawis
kawarnaa ingkang andhingini lampah

kalihipun dêmang sampun sami pangguh
lan kangjêng pangeran
nèng Ungaran manganjali
ngaturakên turôngga sasikêpira

tigang puluh ingkang anjagi pêpikul
ya ta jêng pangeran
pangandikanira aris
ya tarima si anak Yudanagara

kang pitulung marang ing sariraningsun
hèh ta Sêtrajaya
bagenên tundhan lan kuli
asandika enggar wadya kapugêran

wus ingêdum mring kang asayah lumaku
kinèn nitih kuda
bêbêktan wus dèn rêmbati
para wadon kang nora kaduman tundhan

pan tinandhu sadaya sami pinikul
reyongan nèng marga
jêng pangeran aningali
sakalangkung trusthanira ing wardaya 

ngrasa lamun akèh kapotanganipun
saksana ngandika
mring Ki Dêmang Sawunggaling
lawan sira Kyai Dêmang Tanpanaha

hèh ta kulup anèng êndi putraningsun
iya kaki rôngga
kang dinangu awotsari
sarwi matur abdi dalêm anèng wuntat

namung ulun kinèn umêthuk rumuhun
mangkya kawarnaa
lampahira sampun prapti
ing Ungaran samya rêrêb sadayanya

anèng riku arêrêb ngantya sadalu
saryeca ing manah
tan na kang winancak galih
enjing budhal ing Pudhakpayung wus prapta

anèng riku lawan Ki Rôngga wus pangguh
kèndêl lampahira
Ki Rôngga Yudanagari
marêk ngarsa gya manêmbah ing suku sang

ngraup suku manangis sarya umatur
adhuh gustiningwang
botên nyana botên ngipi
dasih tuwan kalamun gusti paduka

karsa anut lolos saking ing praja gung
inggih botên wingwang
katuju wilujêng margi
botên manggih rubida tuwin bêbaya

jêng pukulun punapa botên binujung
dening wadyabala
ing Kartasura nagari
mèsêm nabda iya nanging tan kacandhak

wus ingatur tata dènira alungguh
ki rôngga tur sêgah
dhêdhaharan warni-warni
ngandika lon pangran dhatêng garwa putra

tuwin wadu padha mangana sadarum
apa kang kinarsan
ya ta sarêng samya bukti
sawusira jêng pangran sarèh ing driya 

manabda rum hèh Ki Rôngga putraningsun
paran karsanira
sun arsa mring Dêmak nagri
pan ing kono don sun arsa madêg nata

lawan ingsun anganti ramanirèku
adhi mas Madura
lan Jangrana Surawèsthi
iku maksih anèng nagri Kartasura

awotsantun Ki Rôngga alon umatur
dhuh gusti jêng pangran
kawula tur pamrayogi
lêhêng tuwan jumênênga ing Sêmarang

jêng pukulun kanthi abdi dalêm sagung
Kumpêni sadaya
nêdya sami anjurungi
nadyan ngantos rayi dalêm ing Madura

tuwin wau dipati ing Surèngkewuh
nanging jêng paduka
sampuna wontên Sêmawis
sangêt watos kalamun gusti têbiha

myang pra wadu Kumpêni ingkang saèstu
bok kenging paeka
pukulun tiyang Kumpêni
botên eca yèn botên dèn êbrokana

sampun-sampun Wlandi malik tingalipun
kênging mêmanisnya
ing putra paduka aji
sri bupati sinuhun ing Kartasura

mangkenipun ngregoni karsa pukulun
wasana paduka
kêkathahên mêngsah gusti
lêng ginape sapantêsnya pinasrahan

karyanipun Walônda prakoswa tuhu
asugih aguna
sartane purun ing jurit
sampun kalok gunane yèn ulah yuda

aturipun Ki Rôngga manujwèng kayun
jêng pangran ngandika
yogya samêngko sirèki
kongkonana mringramanira Madura

dèn kasêbut ing layang kaya aturmu
mau mring manira
sabab ramanta si adhi
durung dhèngêr ingkang kaya rêmbugira

matur nuwun sandika ingkang dhumawuh
samangke prayogya
tumuntên bidhala gusti
gampil mangke andumugèkakên rêmbag

bilih sampun praptèng Sêmarang pukulun
saksana budhalan
Ki Rôngga wus sung udani
mring Sêmarang dhumatêng Kênol Kapitan

Kaptin Kênul duk tampi pratelanipun
ing duta Ki Rôngga
saksana pradandan nuli
numpak rata mêthuk dhatêng Paterongan

wolung puluh prajurit drahgundêripun
kang samya binêkta
dene ta para Walandi
sanèsipun tuwin pra Jawi Sêmarang

ugi sampun sami kadhawuhan urut
tata barisira
ing marga gêng angurmati
mring Jêng Pangran Pugêr kang arsa tumêdhak

wanci dalu sirêp rare praptanipun
ing wulan Dulkidah
wrahaspati amarêngi
ping sakawan atunggal asmarèng warsa

