Dyan Kumitir Layangseta
wadyanira pinêpêk sampun prapti
kajinêman patang puluh
samya binêkta langlang
radyan midêr mikur anèng kêbon santun
sêksana Dyan Layangseta
lawan Dyan Layang Kumitir

saya tan eca ing manah
gya manjêjêp dalêmira kang rayi
Anjasmara sang lir santun
sarêng prapta ing lawang
aningali wong roro padha alungguh
swaranya pating karêcap
ingulap-ulap awanti

kumlebat anulya kesah
tinututan dhatêng rahadyan kalih
ingupados tan kêpangguh
radyan sampun graita
dalêmira kang rayi klêbêtan pandung
ya ta sêksana kinêpang
lan wong kajinêman sami

sinêsêg pangêpungira
samya sikêp tinggar kalawan biring
dènira dyan kalihipun
asikêp tamèng pêdhang
risêksana Dyan Seta mangintip gupuh
mawas marênggang ing lawang
gya myarsa swaraning rayi

lawan swaraning satriya
imbal raras gêguyon rêbut manis
Seta dhodhog kori asru
nguwuh mring Anjasmara
Anjasmara sapa rowangira iku
kaya abaning satriya
gêguyon nèng tilamsari

kumêpyur ing manahira
Anjasmara dangu datan nauri
gya ngrangkul mring sang binagus
kangmas ika si kakang
Layang Seta anguwuh-uwuh maringsun
ênya-ênya dhuwungira
kangmas dandana sing bêcik

amèsêm Radyan Sêsôngka
sarya ngaras dêlingira -nis
kadospundi radèn ayu
ing karsa jêngandika
pan supa kawula kinèn anuntut
-napa kinèn 
sa-sa ingsun lampahi

manguwuh malih Dyan Seta
Anjasmara dene nora nauri
sapa rowangira iku
ya ta sang dyah ngandika
kangmas Damarwulan aja sira nutut
lawan aja pôncakara
kakang yèn sira ngêmasi

ya ta kang para pawongan
ting bilulung tambuh ingkang ingungsi
ni êmban inya agupuh
nangis nungkêmi radyan
gusti-gusti kawula amanggih lampus
ing mangke wus kawanguran
tan wande kawula mati

Dyan Damarwulan ngandika
bibi sira mênênga aja nangis
pasrahna ing jawata gung
yêkti môngsa bakala
sun labuhi bibi lamun sira lampus
dèn pêrcaya ing Suksmana
bibi aja nyipta pati

Anjasmara angandika
kangmas kangmas aja pisah lan mami
mêngko yèn si kakang nubruk
ingsun tamèngna ngarsa
dimèn kogêl kangmas mring sira wong bagus
sênajan tumêkèng pêjah
angur ingsun kang dhingini

amèsêm Dyan Damarwulan
sang dyah rêtna pinangku ingarasi
sang dyah patrêmnya ingunus
pinusthi anèng asta
Dyan Sêsôngka amawang sabdanya arum
gusti kang sawang kumala
punapa patrêm tinarik

sang dyah amangsuli sabda
lamun si- kakang tumêkèng pati
ingsun anglabuhi lampus
so- kangmas yèn ora
radyan mantri angaras sarya nabda rum
jimat mundrine pun kakang
sêsotya ing tilamsari

biyadane kêpatihan
ingkang asih ing dasih kang kaswasih
pasrahna ing jawata gung
rakanta Damarwulan
ingkang patrêm prayogi yayi sinarung
purba punapa manungsa
ngandêla ing Suksmana di

ingkang karya pêjah gêsang
wangsul dipun pintaa kang nugra sih
yèn parêng lan bêjanipun
sayêkti tinulungan
Anjasmara mèsêm patrêmnya sinarung
sapa ingkang tan wêruha
Suksmana kang karya pati

yèn anu kaya pandhita
sêpiraa sing ati sênag-sênig
amèsêm Dyan Damarsantun
sang dyah ngras prêmbayunnya
anyiwêli Anjasmara sarya muwus
bok si matak-matak japa
matak apa-apa aji

pijêr ngarasi kewala
iki si wong nora duwe kuwatir
kaku rasane tiningsun
ing kene mêlang-mêlang
jêr Suksmana murah marang titahipun
yèn mati kapriye kangmas
mèsêm dyan ngaras panêpi

Kumitir Dyan Layang Seta
punang kori adangu dèn dhodhogi
awanti-wanti manguwuh
hèh sira Anjasmara
ala têmên sapa dhayohira iku
lah age sira mêtua
Anjasmara anauri

gumêndhèng winor lan guyya
sukan-sukan -gi ewuh mami
Dyan Seta manabda asru
lah ewuhe apa
sang dyah mujar lagi ewuh jaluk pangku
mring kakangmas Damarwulan
Dyan Seta nêbda abêngis

nora talah asu desa
wani-wani marang sadulur mami
dyan mantri mangsuli wuwus
supados yèn puruna
awit saking karsane rinta sang ayu
darmi ngladosi kewala
ing mangke kula labuhi

bramatya Dyan Layang Seta
nguwuh-uwuh sarya jêjêki kori
alah dene mènthèlipun
sabên tinari krama
sakèh mantri punggawa para tumênggung
tinampikan ujarira
lumuh nambut ing akrami

sakiki alaning ala
wong caluthak dadak gondhol pêkathik
sang dyah gumêndhèng amuwus
sapa arêp wong kumpra
para mantri tumênggung pating cathuthuk
asabut tur mangkak-mangkak
lêkas ladak kaya anjing

sênajan si pêkathika
bagus têrus ambênthing tur gumrining
wingwing jukining tur alus
mêmês-mêmês wiraga
sêkar banjar kuning mêncorong lir daru
tur putrane kangjêng uwa
pantês ingsun kawulani

sapa sapa sapa kakang
kang abagus kaya Dyan Damarsasi
priye ta apa wis rêmbug
sira wong loro kakang
ingsun panggih lan kakangmas Damarsantun
yèn tan rêmbug ingsun minggat
rangkat lan Dyan Damarsasi

Layang Kumitir anyêntak
Anjasmara cocote lirgumiris
nglabuhi kakumpra dhusun
sumaur Anjasmara
sikak asu aja sira ajêjugug
cocotmu si kurang ajar
bramatya Layang Kumitir

nimbali wong kajinêman
kawan dasa andêdêl punang kori
gya bêncah Dyan Seta gupuh
lumumpat ngikal pêdhang
aprayitna kang tamèng pinutêr asru
Dyan Sôngka amangku sang dyah
anèng ing waton jinêmrik

sêksana Dyan Layang Seta
duk mangayat pêdhang kogêl mring rayi
sang dyah gumêndhèng amuwus
mara-mara tibakna
Damarwulan yêkti sun belani lampus
amênggah Dyan Layang Seta
sêksana Layang Kumitir

ngundha tamèng ngikal pêdhang
duk mangayat Anjasmara sru angling
mara tibakna dèn gupuh
mêdhang mring Dyan Sêsôngka
pan sayêkti kangmas sun labuhi lampus
mara-mara tibakêna
gêrgêtên Layang Kumitir

Dyan Sôngka rangkêp lan sang dyah
gya pinêdhang jumêbrèt tan nêdhasi
sang dyah jajanira murub
kinarya tamèng ngarsa
pan tinitir Kumitir pamêdhangipun
ngantya sangit nora pasah
sang dyah ginêbrag ing tamsir

manangkis sang dyah ambalang
pamojokan aprana Dyan Kumitir
kumêpruk ing mukanipun
agubras dubang jingga
lathi malik bathuk  monyong sacêpuk
Kumitir tandya lumajar
kadya wong ramas gêtih

Dyan Layang Seta amujar
Damarwulan têka tamèng pawèstri
payo tadhahana ingsun
Anjasmara angatag
tuman bae mara papagên dèn gupuh
mara-mara kangmas mara
mangsah datan angunduri

tinadhahan ing pêdhang mring Layang Seta
Damarwulan tan osik
dyan tansah lumumpat
amêdhang sarya milar
wanti amêdhang manitir
sarya angucap
hèh mati sira mati

Dyan Sêsôngka tan lawan sing kyating sura
pinêdhangan tinitir
manangkis ing asta
radèn èsmu mangrêpa
putêr-maputêr matitir
pêdhang lir kilat
gègèr kang para cèthi

bilulungan tangisnya amawurahan
sêsambat ing dyan mantri
Rêtna Anjasmara
mêrpêki mring Dyan Sôngka
kangmas malêsa dèn aglis
kakangmas mara
ywa pijêr dèn pêdhangi

Radyan Seta kinayang ingkang sarosa
milar mêdhang manamsir
pêdhangnya kêtampan
ing astanira radyan
kang pêdhang pinuntir aglis
dadya têtiga
tikêl kadya gulali

Seta milar wus praptèng jawining lawang
manahira matintrim
wadya kajinêman
wêwolu kinèn nrajang
Dyan Sôngka mêdal sing kori
wus tinadhahan
kinarubut ing bêdhil

punang mimis tan tumêka ing sarira
sinosog ganjur lungit
Dyan Sôngka apanggah
tansah wayang-wayangan
wong kawan dasa ngêbyuki
ngêdrèl anumbak
tan ana angênèni

Anjasmara nututi Radyan Sêsôngka
asung talêmpak aglis
sêksana tinampan
radyan sarya angaras
tandya umangsah dyan mantri
wong kajinêman
binuntaran kèh mati

bêncah tatas macicil netra macithat
usus manguwir-uwir
singa maju pêjah
kang mundur tawan brana
Palonsêbda Genggong aglis
nrambul umangsah
saking upêtan gupit

sadangunya nèng pawon ngrikiti iyan
sêmana amarêngi
kang bêkothok jangan
anèng kuwali panas
miwah gorèng sambêl tuwin
anèng ing wajan
sawadhahnya cinangking

Palonsêbda Genggongnaya sarêng mêncak
wong kajinêman aglis
sasisaning pêjah
mukanya siniratan
ing bêkothok jangan aglis
wênèh tinêpak
ing gorèng sambêl wanti

bilulungan wênèh jungkêl myang lumajar
gègèr mawur magusis
Dyan Seta nguncalan
ing kuwali kang sirah
kumêpruk kalung kuwali
mamrêm lumajar
Layang Kumitir gêndring

tinututan ing Genggong sarya binalang
ing gorèng sambêl aglis
gêgêrira gubras
sangsaya nêbas-nêbas
gègèr otêr jroning puri
kadya ampuhan
tangis pating jalêrit

kyana patih saklangkung ing dukanira
wong kêpatihan aglis
pinêpak wus prapta
baris nèng pêlataran
wong dhomas asikêp biring
myang sikêp tinggar
towok pêdhang myang tamsir

andêlira ingaran wong yudaraga
asikêp ganjur lungit
kèhnya kawan dasa
malih pan ingaranan
wong kawan dasa saragni
asikêp tinggar
rongpuluh talangmati

tau jitus asikêp lamêng myang pêdhang
iya wong talangmati
ki patih wus ngasta
waos agêm pusaka
surya sumirat kang wanci
sapirang-pirang
natar èbêk kang baris

kyana patih lumêbêt ing kêbon sêkar
ingapit talangpati
Kumitir lan Seta
matur sarya karuna
kalih samya tawan tangis
matur wotsêkar
sasanèskara titi

saya sangêt ki patih bramatyanira
talingan lir sinêbit
mangsah gurawalan
lawan wong talangpêjah
Anjasmara kang winarni
tansah karuna
abondhèt mring dyan mantri

buntarira kang sinjang wus binundhêlan
lan koncanya dyan mantri
Sêbdapalon lawan
niban wus gêgandhengan
ni enya bundhêlan kalih
Ki Genggongnaya
wus samya ambêk pati

Anjasmara ngandika mring Dyan Sêsôngka
kangmas ingsun labuhi
payo barêng pêjah
tigan sapêtarangan
aja sêlaya ing pati
sukur jêng rama
wêlasa mring wong kalih

kang supaya tulusa apalakrama
gêsang tumêkèng pati
nèng ing swarga nraka
aja pisah lan dika
mangsuli Dyan Damarsasi
sakarsaning dyah
na anggèr sun labuhi

ri sêksana sang kalih kêkanthèn asta
sêdya mrak ing sudarmi
lan ni babu enya
Genggong lan Palonsêbda
ya ta sang rêkyana patih
kêsaru prapta
ginrêbêg talangpati

Layang Seta Kumitir lumampah ngarsa
sang dyah patrêm tinarik
wus ambêk palastra
tan ana kang kacipta
liya sing radyan minantri
praptèng byantara-
nira sudarmèng patih

sang kusuma sarya amônca udrasa
rangkulan lan dyan mantri
kya patih duk myarsa
mênggah angusap jaja
gêrêng-gêrêng kewran galih
dene ta sang dyah
rangkulan lan dyan mantri

Anjasmara sambate kadya gurantang
rama ulun ngêmasi
yèn paduka duka
dhatêng Radyan Sêsôngka
sayêkti dêrmi nglampahi
awak kawula
ingkang adarbe kapti

rama rama lêhêng kula pêjahana
èstri rêgêd nèng bumi
nyidra ing asmara
rêmên pêkathik desa
anistha tur kawlasasih
putraning uwa
Maudara ing nguni

jêr ing mangke sampun murca amêrtapa
mila Dyan Damarsasi
tuwan siya-siya
awon ing sirnanira
tinundhung sing Maospait
alane ala
ing mangke nyidrèng rêsmi

ngong labuhi wong roro datan sulaya
gêsang tumêkèng pati
kawula tur asab
apêjah lan kakang mas
sukur yèn paduka sudi
apti ngambila
mantu dhaup lan mami

puluh-puluh rama jêr kawula trêsna
mring kangmas Damarsasi
tur trahing utama
dhasar anunggil bôngsa
ewasêmantên dèn suprih
ing dedenira
yêkti kula belani

lan sabdene wong roro pun babu enya
samya dêrmi nglampahi
datan darbe ala
witne lir cocak môngsa
dènnya mambêngi mring mami
ulun tan kêna
mila lumiring kapti

lakar kula rama ingkang tuking ala
ywa tanggung têkèng pati
yèn paduka duka
lamun tan kolu rama
amêjahi dhatêng mami
jaja kawula
ulun suduk pribadi

sinurakan ulun dene ing jawata
ingaran wêdi mati
mêdal sing trahira
jêng eyang Gajahmada
cacade dadi pawèstri
pun Anjasmara
lanang angrata bumi

dhasar lumuh ing karya panggawe nistha
tan watak amrih silip
sênadyan rêmêna
dhatêng Radyan Sêsôngka
dhasar nglabuhi kaswasih
datan kuciwa
kangmas sun kawulani

amawia nêmbung dhatêng ing paduka
mendah paduka yêkti
tangèh nurutana
mindhak saya niaya
dhatêng kangmas Damarsasi
kula tur môngsa
sandeya akêpanggih

mendahane kakang Kumitir lan Seta
dènira amrih pati
mring rakanta radyan
lir satru kabuyutan
ulun tan wurung amati
nglabuhi kangmas
mila mangke wak mami

untapêna rama ing pêjah kawula
yèn lingsêm ngakên siwi
dhatêng Dyan Sêsôngka
ya ta rêkyana patya
myarsa sambate sang dèwi
pan èsmu waspa
jroning tyas èsmu kingkin

wagugên rêkyana patih
ketang trêsnane mring sang dyah
Anjasmara sang lir sinom
tur putra dinama-dama
ngrampungi salir karya
pradhah budya sarèhnya rum
wignya ngadani nagara

ing rèh kabupatèn wêgig
kêna tinari ing karya
-k dhasar dèn monga bae
tau nigas karya prana
bèr dunya  dana
nalar ing kagunan putus
ing tindak tanduk pêsaja

tur bisa amujanggani
ruwêt rêntênging sudarma
kêna ji- wadyane
sêdaya wong kêpatihan
kang samya kêkurangan
mring sang dyah pangungsènipun
bisaa ngecani manah

mila kogêl sang apatih
wusana arum ngandika
Seta Kumitir nak ingong
ewuh têmên atiningwang
marang Si Damarwulan
yèn sun pêjahana èstu
Anjasmara bela pêjah

matur Dyan Seta Kumitir
inggih sênajan atmaja
yèn awon yogi pinatèn
akarya rêntênging praja
nistha kalokèng jana
nyênyampur lampah rahayu
alênggêg rêkyana patya

wusana ngandika aris
kulup iya karêp ingwang
yugi kinunjara bae
gampang ing pamburènira
ing mangko Anjasmara
kêlawan Si Damarsantun
ingong siasat kewala

ban enya parêpat kalih
iya padha siniasat
jêr padha panunggalane
ngugungi panggawe ala
wêdi malangi karsa
bok iya atutur mring sun
wong tuwa datanpa karya

angrojongi nalar silip
padha rantenên kewala
iya pirangbara têmbe
kaki ingsun olèh nalar
kang yugya dadi tilas
nanging sakikine kulup
mêngkono ing karsaningwang

nêmbah Dyan Seta Kumitir
rumojong karsaning rama
rêkyana patih dêlinge
dhatêng putra Anjasmara
lah dhenok priye sira
apa gêlêm amiturut
ing sakarsa-karsaningwang

sang dyah aturnya kaswasih
yèn kalih Dyan Damarwulan
yêkti tan lênggana ingong
dhatênga ing lara pêjah
nglampahi ing sakarsa
kyana patih sabdanya rum
lah ta babo putraningwang

sira lan Si Damarsasi
ing mangko ingsun kunjara
dèn narima sira anggèr
witne sun iki kalintang
trêsna marang ing sira
tur cotho sakarsaningsun
sira anèng ing kunjaran

yèn tan sun trapana nini
agawe pêngewan-ewan
ambubrahakên wong akèh
ngugung nalar kaluputan
ingsun kang katêmpuhan
rêntênging ing praja besuk
kêtarik ing ati sabar

kang amilih-milih adil
amirang-mirang ing tindak
iku lêlarangan gêdhe
tinagih ing Sukmanôngsa
ing rèh sadargèng praja
yèn tan katrapa putrèngsun
ginrayang ing tyas tan arja

ya ta kusumaning adi
abêbisik mring Dyan Sôngka
lah ta kakang sira priye
karsane jêng rama patya
pan samya kinunjara
tan pisah sira lan ingsun
rahadyan mangsuli sabda

sumôngga ing dika gusti
katrap sajroning kunjara
sok sampuna pisah bae
gêpah Rêtna Anjasmara
tandya matur mring rama
inggih sakarsa pukulun
kawula datan lênggana

sok sampuna pisah ugi
ulun lan Radyan Sêsôngka
rêkyana patih dêlinge
iya tan sun pisah sira
aran sêpadha-padha
tur dadi panrimanipun
yèn mati nunggil kuwônda

Dyan Sela Layang Kumitir
tan arsa mulat arinta
tansah amalengos bae
ya ta sang rêkyana patya
garwanya tinimbalan
praptèng ngarsa wus tinutur
ing sasanèskaranira

purwa wêsana tanapi
karsanira sang apatya
kang garwa asru tangise
nungkêmi mring putra sang dyah
sêsambatnya mlasarsa
nanging wus narimèng pandum
sarya panyêrênging raka

sêbdanira sang apatih
mara yayi pramèswara
Si Anjasmara dèn age
lêbokêna ing kunjara
lawan Si Damarwulan
nèng pungkur kori dèn kukuh
kuncinên saking ing jaba

dene kang parêpat kalih
si êmban lawan si enya
padha gandhèngên ing rante
dene kaki Layang Seta
Kumitir amèlua
manjing ing kunjara gupuh
lan ngrante si êmban enya

sêbdene parêpat kalih
pramèswari lumêksana
lan Dyan Seta Kumitire
wus kering Dyah Anjasmara
lawan Radyan Sêsôngka
parêpat êmbanira wus
dhatêng kubon pêpungkuran

Anjasmara lan dyan mantri
samarga kêkanthèn asta
awirandhungan lampahe
radyan arêrimong kunca
Yanghyang Parta sungkawa
singa mulat mijil kang luh
akèh ucape wanodya

kênaa dipun talangi
dukane rêkyana patya
sun gêlêm dèn sulihake
manjing sajroning kunjara
owêl Radyan Sêsôngka
lawan kusumaning ayu
Rêtna Dèwi Anjasmara

sawênèh ujaring cèthi
iku si pilara apa
nèng kunjara tunggal bae
malah tan maro mêrtiga
nutug dènnya asmara
tunggil manèh nora sêngkut
angêntèkkên samatian

adoh elok dèn layari
samya larag-linaragan
iya amrih pêdhadhune
sun tatêdha ing jawata
sang kalih muga-muga
inggala angsal pitulung
luwar saking ing kunjara

ingsun kaul angladèni
nora kudu apa-apa
sok panèna mata bae
sawênèh ujaring janma
Sang Rêtna Anjasmara
mendah dene anonipun
anu lawan Dyan Sêsôngka

ya ta sêmana dyan mantri
lan sang dyah wus kinunjara
asri tinon lêlangsene
pêsareyannya apelak
tansah arêrangkulan
lan rakanta sang binagus
kadya mimi lan mintuna

narima ing Sukmana Di
katrap dening ing siyasat
labêting rèh tan krahayon
amurang tataning praja
nyidrani ing apatya
ing mangke wus praptèng pandum
mungkur ing Hyang Suksmanôngsa

ni êmban enya wus sami
rinante cinancang saka
tuwin kang parêpat karo
rinante cinancang sarya
binlanggu cinangkalak
kang gulu samya dhinadhung
tur êdug ingkang kinarya

sira Dyan Layang Kumitir
saklangkung asiya-siya
dhumatêng Ki Nayagenggong
datan pêgat jinotosan
sarya dinulang lêmah
kinêbyokan ing kêmadhuh
sarya siniraman toya

Nayagenggong jêlah-jêlih
mêmisuh sarya karuna
sinêlanan alêlagon
Sêbdapalon tinerekan
angus mring Layang Seta
sinambêlan matanipun
sarya ingidonan dubang

Ki Sêbdapalon anangis
datansah apêngkêrêdan
sawiyah-wiyah pisuhe
ya ta risang pramèswara
Kumitir Layang Seta
wus kundur sing prênahipun
kadya mêntas mêgat nyawa

gênti ingkang kawuwusa sang hyang wiku
kang palênggah ardi Manik
sinuji ing jawata gung
wus bôngsa dewa tan pêsthi
kèksi ing sasamining wong

ngraga suksma pan sampun wêngku-winêngku
tiningalan aningali
wignya amarna ing suwung
suwungira amimbuhi
sêkarèngira sih pawor

Sang Hyang Ruci brôngta ing kênyatanipun
atuwuk datanpa bukti
kawiryan sampun kêgadhuh
tan kêrana apiyarsi
tan guling tanpa kalêson

ing sadhepokira tan pêsthi kadulu
mujude kêlawan êsir
sirna kamanungswanya wus
bisikanira sang yogi
Hyang Bathara Murti kaot

Hyang Bathara iya ing Sang Hyang Suwendu
iyaHyang Srêngkara Manik
Hyang Tunggul Winênang iku
iya Hyang Kumadhagiri
hya Hyang Ciptamaya kaot

Hyang Sêkôntha Hyang Gonaswara Sang Wiku
iya Sang Hyang Tunggul Manik
watak nawa sanga sampun
linênggahan ing sang yogi
ran paringing jawata nom

mila aran Bathara Murti Sang Wiku
angluhuri ing sakalir
mila ran Sang Hyang Suwendu
awas karsaning Sukmadi
kang durung kênyataning wong

mila Hyang Srêngkara Manik kang jêjuluk
langgêng wus mungkur sing pati
mila pêparab sang wiku
Hyang Tunggul Winênang dening
jinurung ing Hyang Suksmanon

malih Hyang Kumadhagiri kang jêjuluk
dene awrat kang dumadi
tan kungkulan kawruhipun
Hyang Ciptamaya wêwangi
wus wruh ing sakêrtêk ing wong

mila juluk Hyang Sêkôntha Sang Awiku
lamun ningali ing wêngi
cumbuh lan rainanipun
tan padhang sing surya sasi
tan pêtêng kalingan ênggon

apêparab Gonaswara Sang Awiku
wruh caturing widadari
myang pra jawata sadarum
miwah jin prayangan pari
kapyarsa ing sang kinaot

mila Tunggul Manik ingkang ajêjuluk
awas ing warna piningit
wruh kang samya bôngsa alus
singa kinarsan kaèksi
ing sawantahnya pasêmon

sangkêp lan babahan nawa sanganipun
pêparabirasang yogi
têtêp-tinêtêpan sampun
trima-tinariman ing sih
sanganên sun ing dumados

wus ingulihkên mring kang akarya pandum
mila namanya sang yogi
pambêkta kalaning timur
Maudara tan kawarni
ing rèh jisim wus kagêntos

pamujudnya lawan kanugrahanipun
ing mangke sang maha yogi
kêcatur adarbe sunu
pêpujan kalaning nguni
pêparinging Hyang Sukmanon

alantaran Hyang Sêmbana Mayang Guru
Hyang Komajaya myang Ratih
ingkang pinuja binêsut
winujutkên warna kalih
Hyang Cakrakêmbang sêkaron

upamine sari ingambil kang arum
sêkarnya Hyang Asmara di
lan Ratih dening rumipun
kinarsan pinuja dadi
ing atma endah sêkaron

winadhahan ing kunthi tirta marta rum
Hyang Putra Kanekarêsi
iya Hyang Kaneka tumrun
maringakên punang kunthi
sawusnya binuka alon

kalih warna ingkang satunggal abagus
Tanpauna kang wêwangi
Yanghyang Kumajaya cumbuh
ingkang satunggal pawèstri
endah lan Ratih pan awor

Tanpauni anênggih ingkang rum-arum
sarining Hyang Kumasari
sarining sari pinrês kung
ing purwa atmajèng kalih
sajagad tanpantuk anon

dene Sang Hyang Kumajaya Ratih sampun
sinimpên anèng swarga di
apan kantun sêkaripun
arume sampun tumitis
anèng sang yogi ingêmong

Hyang Tanpauna Tanpauni sang ing rum
nanging ta tansah piningit
nèng sajroning kunthi cupu
pêmbabarira anganti
ing jagad kang punang lakon

pan ing mangke Hyang Sêkôntha Sang Awiku
dahat kapêtêngan galih
rèhning nagri Majalangu
sigra Hyang Narada prapti
lan Hyang Endra sêbdanya lon

hèh ta babo mitraningsun sang awiku
prakara ing Majapait
atas karsaning dewa gung
titahing Sang Prabu Dèwi
lagya kinarya lêlakon

lan sêbdene yogyanira Damarsantun
lagya kinarsan dewadi
anglakoni ing kaswayun
ing rèh bakal mutêr bumi
mila sinung karya abot

kang supaya kinarya sasêpuhipun
ing sasêdyanira kaki
lir gluga sinusur santun
kawimbuhan ing pêrtapi-
nira atmanta sang anom

dhasar wijinira wus pinêsthi ratu
amarintah nungswa Jawi
imbuh kang puja môntra nrus
pamintanta ing Suksma di
iya pawong sanak ingong

wimbuh kungas tan ngluputi ing sakayun
nanging atmanta pribadi
misih kurang tapanipun
sayêkti anguciwani
awrat wong jumênêng katong

bênêr alusira wus pinêsthi luhur
raga durung nêmbadani
akathah kuciwanipun
rèh padha rosane kaki
alus lan wadhag tan golong

kang sawênèh nugrahanta gowèng alus
wênèh kapurba sing jisim
rong prakara pajunipun
dene kang kalêbèng jisim
ing nguni alusira sor

nanging wadhagira kang pêrtapa bêntur
akèh tapane kang jisim
ana tapa kurang turu
ana tapa kurang bukti
ana tapa mrih krahayon

yèn si dhasar têmên-têmên ing dewa gung
aluse kapurbèng jisim
nadyan andhap sinung luhur
saking pamangsuding puji
sinung murah ing Suksmanon

kang sawênèh wadhag pinurbèng ing alus
tur asor wujuding jisim
ing pangrèh datan rahayu
sing têmên-têmênnya luwih
alus minulyakkên kaot

sadurunge wus pinêsthi bôngsa luhur
kawasesa punang jisim
nugrahan pujining alus
sinung murah ing Suksmadi
iku pawong sanak ingong

utamane babo titahing dewa gung
nyawane nyawa kang luwih
tur papêsthèn bôngsa luhur
jisime kang nêmbadani
tur warnanira kinaot

bêntur tapa sasolah ngrèh kang rahayu
wimbuh sinurung ing puji
utama puji kang wus wruh
awas ing kaanan jati
sumbaga palêmbaning wong

myang panggunggung sagung titah kang tumuwuh
tuwuhing rèh ngraharjani
lawan sing dêrajatipun
tumindak nugrahan jati
marma pawong sanak ingong

putra dika Ki Damarwulan saklangkung
pinêrtapakkên ing bumi
sawab gêgadhangan ratu
aja kawisesèng budi
ing nyawa jisime golong

wadhag alus têrusa nugrahanipun
ywa kêrana dèn murahi
mulyaa lan tuhunipun
sêmbada lan kang pamuji
iya pawong sanak ingong

Hyang Suwendu wotsêkar umatur nuwun
Hyang Panji Nrada ngling malih
babo-babo mitraningsun
karsane Sang Hyang Pramèsthi
pan ing mangke kita kinon

manjingakên Si Tanpauna dèn gupuh
mring atmanta Damarsasi
dene Tanpauni iku
panjingna mring Prabu Dèwi
ing Maospait kêdhaton

Hyang Srêngkara wotsêkar umatur nuwun
sapakon dasih mèstuti
latah Hyang Manikmaya wus
mêsat lan Hyang Endra sami
sri natanira gumantos

ya ta Sang Tunggul Ngasrama
wus marêm ing tyas mèstuti
mêsat dhatêng Majalêngka
gantya pinurcitèng Kawi
sira Dyan Damarsasi
kinunjara lan sang ing rum
Kusuma Anjasmara
kêlangkung dènnya lulut sih
anujuni ing dina Anggara Mulya

lingsir dalu wancinira
Dyan Sôngka eca alinggih
kagyat duk kala tumingal
cumlorot saking wiyati
ujwala mindha sasi
praptèng jro kunjara lungguh
gandanya sumrik kongas
titise ing sapta swargi
Dyan Sêsôngka mangrêp panêmbramèng sabda

pukulun sintên kang prapta
amêrpêki ing kaswasih
arum dêlingnya sang prapta
iya kêkasih dewadi
sira tanya mring mami
Sang Hyang Tanpauna ingsun
titising Kumajaya
piturun saking swarga di
babo arsa manjing marang garbanira

umatur Dyan Damarwulan
paran gèn tuwan margani
lan ing pundi prênahira
amanggèn sajroning jisim
rèhning wus pênuh sami
kagungane Hyang Suksma Gung
lan punapa kang marga
ing rèh samya darbe kardi
Tanpauna manêbda ing lesanira

umatur Radyan Sêsôngka
Hyang Pukulun lesan mami
rinowang nabda mring dewa
Suksmana kang luwih adi
Hyang Tanpauna angling
saking netra margèningsun
umatur Dyan Sêsôngka
pukulun netra ngong kalih
darbe karya mulat ing kaanan tunggal

Hyang Tanpauna ngandika
iya kaki saking kuping
umatur Radyan Sêsôngka
karnaningsun darbe kardi
myarsakkên swarèng bumi
tur swara saking dewa gung
Hyang Tanpauna nabda
saking grananira kaki
Dyan Sêsôngka umatur grana kawula

pan sampun adarbe karya
gônda pangwasaning Widi
tur ta dadya pêlawangan
nêpsu têtalining urip
Tanpauna nglingnya ris
iya kaki saking êmbun
umatur Dyan Sêsôngka
êmbun kawula sayêkti
panggenane ing budi kang luwih mulya

Hyang Tanpauna ngandika
iya saking pusêr kaki
umatur Radyan Sêsôngka
pusêr kawula sayêkti
wus andarbèni kardi
nênggih pakumpulanipun
sagung kang samar-samar
kang alus sajroning jisim
anèng pusêr atas saking Hyang Wisesa

Hyang Tanpauna ngandika
saking jajanira kering
umatur Dyan Damarwulan
kang jaja kering sayêkti
pasênêtaning urip
kang urip lawan pangèstu
tur pangèstuning Suksma
prasasat Sang Hyang Suksmadi
angêdhaton anèng soring susu kiwa

Hyang Tanpauna ngandika
yèn mêngkono ingsun kaki
sira sun tunggu sing jaba
Dyan Sôngka umatur aris
dadya datanpa kardi
tuwan arsa nitis mring sun
têmah wayang-wayangan
tanpa wor sarosing urip
tanpa karya ngêmadheyan sanès raga

ngandika Hyang Tanpauna
yèn mêngkono Damarsasi
ingsun manjing guwa garba
awor lan alusmu kaki
dene margèng sun yêkti
iya saka duganingsun
rèh ingsun sipat samar
môngsa kewuhana margi
Dyan Sêsôngka arum amangsuli sabda

inggih SangHyang Tanpauna
pukulun nuksmèng jro jisim
kadospundi èsthanira
raga siji nyawa kalih
Tanpauna tan angling
Hyang Suwendu tandya rawuh
ngintip jawi kunjara
amèsêm Sang Maha Yêkti
myarsa dènnya umatur Dyan Damarwulan

dhatêng Sang Hyang Tanpauna
ya ta Sang Srêngkara Manik
pinêsu kang puja môntra
cinipta Dyan Damarsasi
sêksana anglimputi
Hyang Dewaruci wus rawuh
mijil saking ing grana
kumutug raga tan kèksi
wus kagêntyan ing mujude Ruci brôngta

Dyan Sôngka sampun murcita
kalimputan dene ing sih
wêrôngka manjing curiga
curigane Dewa Ruci
Hyang Tanpauna aglis
ingatak dhatêng sang wiku
payo klayatan apa
Tanpauna dipun aglis
lah rasukên aluse Si Damarwulan

dènnya nabda sang pandhita
sinurung lawan sêmèdi
ginêlak sing puja môntra
Sang Hyang Tanpauna aglis
ngrasuk mawor manitis
wimbuh-kawimbuhan sampun
karo-karoning tunggal
lir kilang pawor lan manis
padha alus-aluse tanpa wangênan

pawor punang cipta rasa
rasane wus dadi siji
Tanpauna Ruci brôngta
kalimputan ing Suksmadi
ing yanghyang dewa luwih
kang mêngku saliring suwung
suwunge wus kênyatan
ing aluse Damarsasi
alusira jumênêng kêlawan wadhag

wadhagira Dyan Sêsôngka
sangkane jumênêng urip
uripe tanpa kêrana
kêrana Dyan Damarsasi
kang nêmbah kang amuji
marang iya pujinipun
liya Dyan Damarwulan
tan beda sagunge urip
namung kari kang êsih kasrah kewala

maha wiku tandya mukswa
ya ta Radyan Damarsasi
ragane wus paripurna
alusnya wus angêrsêpi
mujud kalawan jisim
ya ta sira sang binagus
cêngêng duk kalênglêngan
rumasuk kalawan ing sih
sumyar-sumyar kang cahya saya gumawang

kadya ta purnama wulan
sumyak manglela nêlahi
padhang sajroning kunjaran
kungas kang gônda mimbuhi
asor jêbat kasturi
sarining Hyang Kumasantun
dewa mulya ing swarga
pinujwa ingkang wêwangi
wus karasuk ing Radyan Damarsêsôngka

ya ta Rêtna Anjasmara
sadangonira aguling
sarêng nglilir kagyat mulat
padhang sajroning piranti
kasênênan cahyaning
rakanta Dyan Damarsantun
mêncorong kadya wulan
sêdhênge purnama sidik
tanpa gônda arume ngêbêki papan

ngungkuli wangining sêkar
ambar lan jêbat kasturi
kênyataan ruming swarga
saking sih nugrahan jati
sang dyah saya lulut sih
ing rakanta sang binagus
sang dyah tan nyipta krama
ing sama-saminingjanmi
anggêpira angabdya jawata mulya

sêbdene ni êmban enya
tanapi parêpat kalih
kagyat mulat jro kunjara
anyana katiban sasi
saha gônda sumyak mrik
samya anjêngêr duk dulu
wêkasan suka ing tyas
rumaos badhe angsal sih
samya sukur ing Maha Hyang Suksmanôngswa

malih ingkang winursita
maha sang narendra putri
-nsah èsmu sungkawa
sare anèng môndrakini
lami datanpa guling
lagya ing mangke sang ing rum
eca dènira nendra
pinêtêkan Rarasati
Prabu Rara amujung kampuhnya jingga

andungkap bangun raina
Rarasati datan guling
kagyat aningali cahya
lir wulan saking wiyati
kungas gônda nrus minging
angambar ambêtira rum
cumlorot tibèng jajan-
nira sang narendra putri
Prabu Rara amurub sariranira

katar-katar kang ujwala
mawulad jroning jinêmrik
sumuk ing sadhatulaya
Rarasati anungkêmi
cêngêng lênglêng ningali
kanikmatan ing sumrah rum
kadya datanpa jiwa
kasor ingkang cahya adi
tandya wungu maha Sang Prabu Wanodya

pêpungun carêming driya
driya kadriyan sumrah mik
upama lêbu katiga
kasoka bêntèr ing rawi
tandya katiban riris
siram-siram singtawang rum
rumêsêp kanikmatan
nikmating sih jawata di
duk pawore Tanpauni lan alusnya

ketang sajroning supêna
lir samêloknya kaèksi
sukur ing Hyang Suksmanôngsa
karênan pinawor ing sih
matur Dyah Rarasati
duk mirsa kang cahya murub
cumlorot sing awiyat
tibèng jaja lir kabêsmi
manrus sumyak jinêmrum dadya pawaka

Prabu Rara angandika
sêjatine ingsun ngimpi
rinasuk ing widadarywa
aran Sang Dyah Tanpauni
sarining Dèwi Ratih
pinujwa dening dewa gung
kinèn anitik mringwang
sawuse pawor lan mami
rasa roro wus dadi karoning tunggal

yayi ing cipta manira
ingsun ya Ratih ing swargi
Tanpauni iya ingwang
Kêncanawungu ya mami
tur sinung gônda mami
kênyataan ing swarga gung
kumaraning kayangan
Hyang Cakrakêmbang ing swargi
pustakane wus kagadhuh marang ingwang

iya ta môngsa bakala
nguni Hyang Kanekarêsi
ingutus Hyang Jagadnata
marna karsaning Suksmadi
baya mèh amêkasi
lêlakon ing Majalangu
cahyane wus tumiba
kang bakal mangkurat Jawi
duk ing ariloka wus têtanggon ingwang

ing sapta-sapta panjapma
yayi tan wurung kêpanggih
pangajapan ingsun tawang
kang piningit ing dewadi
sêbdene sira yayi
baya pinêsthi dewa gung
barêng mukti lan ingwang
anduwèni Majapait
nora bakal labuhi lêlakon ingwang

rèhning ta sira tumingal
praptèng sun sarya bêkta sih
nugraha jati wasesa
pan ing têmbe sira yayi
barêng lara lan mukti
Rarasati matur nuwun
ing tyas marwata suta
Rêtna Dèwi Rarasati
langkung dènnya kapencut ing madu brôngta

kawuwusa enjing Prabu Dèwi
samya cingak sagunge kang mulat
gumilang-gilang cahyane
ngambar gandanira nrus
sakêdhaton ing Maospait
pênuh kèbêkan raras
sira sang lir santun
samya anyana ing manah
Prabu Rara katurunan nugrajati
sinung sihing Suksmana

duk sêmana Ki Menak Giyanti
lawan sira Rôngga Minangsraya
sampun katur ing lampahe
radyan kalih kêcakup
miwah wadya ing Maospait
kathah longe kang pêjah
wong wetan sayanglut
dene têtindhihe lampah
Angkatbuta Kotbuta digdayèng jurit
bala wêndran ayutan

malah sampun ngancik ing Kêdhiri
mambêng Kalangbrèt Trêsana Ngrawa
ing Wajak wus nungkul kabèh
sarêngat wus kêcakup
kang pra menak lumayu tintrim
ngumpul mring Majalêngka
kawratên ing mungsuh
dhasar ajrih ing tilasnya
kawimbuhan rinêmpak kiwul tan pulih
kosik kambah kabêrkah

sarêng katur mring Sang Prabu Dèwi
sakêlangkung sang dyah dukanira
ing para dipati kabèh
nanging wusananipun
wus sumendhe ing dewa luwih
sasolah bawaning rat
kawêngku dewa gung
wimbuh Sang Prabu Wanodya
mawangdeya amayang suciptèng brangti
ika ing têtanggonnya

nguni batangnya Hyang Mayamanik
Panjiputra iya Hyang Narada
duk mêksihnya Rônggalawe
nguni sampun tinutur
dènnya krama abantên jurit
sarah wukir kêpala
asamodra marus
ing mangke wus kalampahan
kawimbuhan Tanpauna Tanpauni
wus tumrun Majalêngka

punang cahya sampun amanjingi
mring sang lagya winayang ing dewa
nanging kasamaran mangke
Tanpauna trusipun
mila Sang Dyah Sri Nata Dèwi
mawas-mawas ing tawang
nawang-nawang luhur
titise Hyang Tanpauna
duk sêmana Kusuma Sang Prabu Dèwi
kapêtêngan ing driya

tandya minggah ing sanggar panêpi
ananuwun ing Hyang Suksmanôngswa
ing rèh wagugên ing tyase
sigra Hyang Nrada rawuh
gya nêmbrama Sang Prabu Dèwi
hong Sang Hyang Siwahboja
sing netra kadulu
nirdahna pinaron sêbda
dêrman dêrma surup ing nata prayogi
Hyang Carik Widinagra

linging Nrada hong sirantuna sih
sah-asaha migêna namuna
iya kasihing Suksmanon
babo ingsun ingutus
dene Sang Hyang Jagad Pramèsthi
apa ta karanira
kita yogyèng ulun
sira amêmuja brôngta
amintaa kamuktèn sira wus mukti
mintaa warna endah

sira nini wus luwih sabumi
sakurêbing akasa tan ana
kang mèmpêr mirib dhèwèke
apa ingkang sinuhun
ing Hyang Suksma nungswèng dewadi
umatur Prabu Rara
inggih Hyang satuhu
nagri Majalêngka risak
yèn tan wontên pitulunge hyang dewadi
dasih langkung sungkawa

hong Hyang Siwahboja lawan malih
sintên ingkang mapag Menakjingga
kêlangkung surèng palugon
andêl kawula sampun
tatêlasan kuciwèng jurit
lan Sang Hyang Siwahbojya
dasih minta wêruh
ing Sang Hyang Padya Bathara
sintên titah kang dadya têtanggon mami
angling Hyang Panji Nrada

babo-babo kasihing Suksmadi
kêkasihing Sang Hyang Jagadnata
Samba kasih jwata kabèh
babo kêkasih ulun
aprakara rusake nagri
lagya kinarsan dewa
jawata kang agung
iya saiki mangsanya
Hyang Suksmana anitahakên prajurit
tur kêkasihing dewa

tur ta bakal ingkang amêjahi
iya maring bêthuh Menakjingga
Tanpauna panitise
sang dyah duk myarsèng wuwus
sira Sang Hyang Kanekarêsi
ing tyas marwata suta
sêksana umatur
inggih Hyang Padya Bathara
Tanpauna sintên ingkang dèn titisi
tanapi wêwanginya

lan ing mangke sang hyang wontên pundi
titisira Sang Hyang Kumajaya
latah Hyang Nrada dêlinge
lah aja nini ratu
sira tanya ingkang wêwangi
dene ing prênahira
adoh yèn rinuru
ya iku têtanggonira
sapa si wong ingkang bisa amatèni
maring Si Menakjingga

iya iku Hyang Asmara yêkti
Tanpauna kinarsan ing dewa
tur ta jodhonira dhewe
Ratih asmara nurun
angêdhaton ing Majapait
Sang Hyang Narada mêsat
ya ta sang lir santun
wus marêm ing galihira
ya ta gênti ingkang kawuwusa malih
Dyan Arya Menak Koncar

lan arinya radyan putra Tubin
samarga-marga dènnya lumampah
asri tinon dêdamêle
sagarwa sêlir daut
dhatêng nagri ing Maospait
datan kawarnèng marga
sêmana wus rawuh
têlatah nagari Daha
kawarnaa Kotbuta Katbuta Patih
kang samya pêmbarisan

sawetannya nagri Maospait
sakidulnya wus beluk sadaya
wus pinacak bupatine
ana pinara têlu
kang sawênèh ingkang nagari
ana pinara lima
myang pinara wolu
wênèh pinara sadasa
kyana patih baris anèng ing Kadhiri
parintahnya Sri Bêsma

tan linilan ngrêmpak Maospait
kinèn angênês-ênês kewala
Prabu Rara dêdimèkne
nungkul sangkaning alus
Angkatbuta Kotbuta Patih
tansah sinidhigara
rina wêngi nayub
kang gêndhing munya gumêntar
para menak dhaèng rôngga lan ngabèi
tansah kasukan-sukan

saya kathah andêle ing jurit
sabên aprang macak rôngga menak
kang kêtonton ing karyane
sêngkut krah lawan mungcuh
Singôndara pun Gajahsrênggi
lan Menak Trajudhêndha
Menak Dhêndhakètu
lawan Menak Prajugana
Antulaut lan Wedangsêgara tuwin
myang Menak Gala-gala

pun Dikwaja lan Menak Pêrmuni
Suradikya lan Dikyasêmbawa
pun Bubutbêsi jajare
lan Menak Sandhugunung
Samparmega Mêndhungjêladri
lan Menak Citrajatha
Menak Citrabêsu
Basukènta Kentalaba
Babuksura Surajatha Jalakgadhing
lan Menak Godhogwedang

Mangrupêksa Drupêksa Wilpati
lawan Menak Brajawila miwah
pun Kêndhangantru jajare
Menak Kêndhanggumulung
Malangkrêndha myang Darubêsi
myang Menak Calakutha
Mênak Setankêmbung
lawan Menak Karungkala
Suraracun Lêmbugiyêng Patha-pathi
Menak Malangsêmbawa

Kêbo Gêdrug Kêbo Wora-wari
Kêbo Singat asingat sadasa
pun Branjangkawat jajare
lan Menak Sambangjagur
Têpakmuka lan Carukbêsi
lan Menak Tracakwaja
Menak Babaksalu
lawan Menak Drêmbamawa
Menak Carang lan Menak Gêsêngbaruci
lan Babah Amatasra

pan sadaya gêbêngan dipati
nora tampik singa kang digdaya
dadi menak rôngga dhaèng
ngêracak samya têguh
sura-sura tur wani mati
cêkak para sumbungan
ing pakarya labuh
sadaya wong Bêlambangan
samya kurang dêduga akaduk wani
wantêr tur bêrangasan

dyan kêsaru wong Pêcalang prapti
ngarsane patya agurawalan
atur uninga lampahe
Dyan Menak Koncar rawuh
têlatahnya nagri Kadhiri
anrajang pêmbarisan
wadya lit kèh larut
kang samya ngadhangi marga
kathah bubar kang sinêrot sirna gusis
wênèh kêcandhak pêjah

maju pêjah ingkang mundur kanin
samya sinêrang wadya Lumajang
Dyan Menak Koncar lampahe
arsa mring Majalangu
sarya bêkta atmajèng Tubin
sagarwa sêlirira
samarga asêlur
sira Buta Angkatbuta
duk miyarsa bramatyanira tan sipi
sigra suwarèng bala

sarya têngara mangrêmpak jurit
swara gumrah lir ombak samodra
sigra daut sawadyane
para menak tumênggung
rôngga dhaèng miwah pra mantri
kadya sêkar sêtaman
samarga anggêrgut
kadya buta amêmôngsa
rêbut dhucung dhasare mangrobi tandhing
tan sêdya mundur ing prang

kawuwusa Radyan Arya Menak Koncar
ingkang lagya lumaris
lan arinta radyan
datan kandhêk lampahnya
binendrong samargi-margi
makawal sarywa
lumaku ngincih pati

saprandene wadyabala Bêlambangan
kèh longe kang ngemasi
wadya Trunalanang
mamuk sarya lumampah
manèdhèng mamiring-miring
singa sinêrang
wong wetan akèh mati

garwanira Radyan Arya Menak Koncar
miwah kang para sêlir
tuwin arinira
Sang Dyah Kalpikawatya
myang Rêtna Kalpikaningsih
sadaya samya
mênggêp nitih turanggi

apratistha abusana cara priya
wênèh sikêp jêmparing
kang sawênèh tinggar
myang tulup pasêr upas
angracak kang para rabi
wasising kuda
datan anguciwani

binendrongan sing pungkur eca lumampah
wênèh kang para sêlir
rêrêpèn wangsalan
wênèh akêkidungan
sawênèh nêmbang mênyanyi
ingkang satêngah
lêlagon rêbut manis

kangpinisah namung garwa Mantarsêkar
tunggil lawan dyan mantri
mêkasi ing wuntat
sarya asikêp panah
yèn sinawang langkung pêkik
tuhu bêranyak
tan môntra lamun èstri

kang kêcina namung mungale kang jaja
yèn nuju kênèng mimis
kumêtèp tan pasah
eca ngêntragkên kuda
amanis sarya angliring
pan samya sura
sinawang lir wong ngrangin

radyan arya ing galih marwata suta
rinrapkên kang turanggi
mangrangkul mangaras
yèn kalanira bênggang
gêguyon amain liring
Dyan Menak Koncar
ambancèr saya bênthing

dhasar moncèr anglancur tur kasêmbadan
ladake mrakatèni
cênanang-cênanang
dhasar bocah rêrendan
pêradan tur wani mati
wong sêsongketan
bocah sinrasah rukmi

Dyan Buntaran tansah matur ing rakanta
kangmas suwawi jurit
sampun amêmirang
ingêdrèl datan lawan
suwawi alabuh pati
Radyan Watangan
gêpah nambungi angling

kangmas arya lêrês ature rayinta
suwawi magut jurit
sinurak ing mêngsah
satriya lumuh ing prang
mèsêm Menak Koncar angling
lah ta yayi mas
tan enak wong ajurit

ing sapapan-papan dununge wong aprang
winawrat lan kang tandhing
saecaning lampah
wuruk-wuruk ing lawan
dene sapunikayayi
mêngsah wong rucah
tur karoban ing tandhing

tanpa damêl rayi mas ngantêp ing yuda
mungsuhan lan brêkutis
tanbuh kang rinêbat
bonggan yèn têkèng tiwas
rêbut balung tanpa isi
yêktine kalah
ingsun lan Menak Anjing

angur baya yayi angarasa garwa
sumrah kêraswèng kucir
gliyak-gliyak prapta
nagari Majalêngka
gampil wong acampuh jurit
yèn wus kêlakyan
luwar ingkang punagi

ari kalih umatur inggih kakangmas
sakarsa ngong lumiring
mèsêm Menak Koncar
mangwuh mring Mantarsêkar
dhenok si nonah lu panggil
kumari lêkas
adha pakêrja lêbih

Mantar nonah angrapakên kang turôngga
nimbali ari kalih
Dyah Kalpikawatya
Kalpikaningsih prapta
sarya ngêntragkên turanggi
ngasta gandhewa
cumênthèng sarêng angling

apa gawe kakang ingsun sira undang
mèsêm dyan arya angling
nonah rinta radyan
kasihna sirih nonah
cape bêrjalan saari
biyarnya kuwat
dhikasih obat murni

sang dyah kalih mlengos angrawati tingal
èsmu mèsêm dènnya ngling
gawokan si kakang
wong anèh nora lumrah
bok sinung gantyan pribadi
sun sêngguh apa
alatah radyan mantri

Dyan Buntaran Watangan saya kasmaran
ningali sang dyah kalih
amèsêm rahadyan
sarya ngêtutkên tingal
sang dyah kalih wangsul aglis
mring prênahira
sarya ngêntragkên wajik

radyan arya mèsêm sinamur ing netya
duk ngêliring dyan kalih
sira Gathul Dêmang
netra kumêdhèp tismak
aningali sang dyah kalih
wasising kuda
warna lir Yanghyang Tulis

de warnanên sira Buta Angkatbuta
sakancanira prapti
angodhol mring radyan
lampahira ginêlak
surak lawan ngrutug bêdhil
têngara gumrah
lir udan sinêmèni

Menak Koncar gya kèndêl dènnya lumampah
lan garwa Mantarsari
myang atmajèng Tuban
ngabani Trunalanang
wong rongpuluh ambêk pati
kang anèng wuntat
samya asikêp biring

radyan arya tanapi dyan putra Tuban
samya sikêp jêmparing
lumêpas lir jawah
wong wetan kathah pêjah
kang manurung dèn tadhahi
mring Trunalanang
campuh rok silih ukih

gênti wawal-winawal gêbang-ginêbang
tumbak-tinumbak wanti
wong wetan kèh pêjah
wong Trunalanang panggah
namung kuda kathah mati
mangamuk dharat
lir banthèng tawan kanin

para dhaèng para rôngga para menak
samya tandang ing jurit
majêjêl manrajang
manglambung kering kanan
dyan arya lan Mantarsari
sira lumêpas
tibane lir gurimis

Kêndhangantru napung ngaliwung ing pêdhang
Trunalanang nadhahi
manumbak tan tatas
Kêndhanggumulung ngrêmpak
tinumbakan nora osik
Radyan Buntaran
manrot mêdhang anitir

sira Kêndhanggumulung wus tinadhahan
lan Watangan caruk kris
nèng luhuring kuda
kèkèt mangrênjah panta
goco-ginoco manitir
dhupak-dhinupak
radyan arya nulungi

sira Kêndhanggumulung muka tinêpak
ing radyan arya aglis
dene ing gandhewa
têdhas pêjah wus sirna
Menak Gala-gala ngincih
ing Mastarsêkar
panumbaknya tinangkis

ing gandhewa watang putung narik pêdhang
Mantarsari nglêpasi
ing tikswara tandya
Gala-gala kang jaja
kapranan nanging tan titis
kontal sing kuda
dyan arya anulungi

sigra nandêr manglayang saking turôngga
Gala-gala kang wèni
jinambak sinêndhal
mlocot kuliting sirah
nglumba tandya dèn riyaki
kêpala nratas
anjungkêl wus ngêmasi

angunduri wadyabala ing bang wetan
kawarnaa ing ngarsi
linambung ing mêngsah
tadhah wong Trunalanang
caruk wor asilih ukih
tumbak-tinumbak
tinggar-tininggar gênti

caruk kèkèt macangklèt pêdhang-pinêdhang
wênèh wakris-winakris
asêndhal-sinêndhal
swaranya lir ampuhan
pating barêkuh wong kanin
sêbrak rêkatak
swara pating carêngkling

mamuk mamrêm wong Trunalanang magalak
singa sinêrang mati
wus mundur wong wetan
rôngga dhaèng mangrêmpak
pra menak angantêp jurit
mangsah magalak
Trunalanang tan osik

para garwa pra sêlir samya prayitna
rakit magolong pipis
samya lêlumbungan
pangêdrèlnya tan pêgat
wênèh ngudani jêmparing
wong Bêlambangan
singa mangrêmpak mati

maju pêjah kang mundur atawan brana
pra menak kathah mati
ingurugan tinggar
wênèh pinasêr ngupas
wênèh ngudanan jêmparing
maju katulak
durung kacundhuk lalis

saya giris wong wetan kathah kang pêjah
kadya babadan pacing
Malangkrêndha Gajah-
srênggi wus samya pêjah
mangrupêk saha ngêmasi
pun Suradikya
Dikyasêmbawa mati

Singandara Macanlaut samya sura
gèbèg katiban mimis
mamrêm ngrik lumumpat
milar mangikal pêdhang
tinumbakan nora osik
wong Trunalanang
bubar tan môngga pulih

para garwa pra sêlir masêr maninggar
wênèh ngrutug jêmparing
Macanlaut panggah
Singandara mangrêmpak
Sang Rêtna Kalpikawati
nglanjak sing papan
tan ngantèni ing wuri

wus têlas jêmparingira
narik pêdhang Sang Dyah Kalpikawati
pun Singandara manubruk
sarya mangikal pêdhang
kudanira sang dyah kinêcètkên mamprung
manglayang manambêr pêdhang
kumêlapira lir thathit

pun Singandara pinêdhang
mukanira jungkêl nanging tan titis
dyan arya awas andulu
ing ngarsa pôncakara
Mantarsêkar Buntaran Watangan sampun
nandêr angêmbat turôngga
ya ta malih kang winarni

makrudha pun Singandara
giro-giro lir buta môngsa daging
Kalpikawati magupuh
nabêt mangalap-alap
Singandara nangkis pêdhang kalih putung
rikat samya narik katga
Singandara dèn larihi

mila manuduk turôngga
kuda rêbah sang dyah malumpat aglis
Radyan Buntaran têtulung
wus anjok saking kuda
kuwêl kèkèt lan Singandara mawaglut
goco-ginoco tan pasah
Macanlaut angêmbuli

rinêbut mring radyan arya
lan Watangan Macanlaut kinalih
tinabok mukanya rêmuk
ya ta Radyan Buntaran
dangu cangklèt lan Singandara masangkut
radyan tinangsil binuncang
Menak Koncar anulungi

lumumpat saking turôngga
pyuk maputêr Singandara pinuntir
kang kiswa salang sinuduk
tatas wus kapisanan
Dyah Kalpikawati dharat dènnya ngamuk
pinapat ing Dyan Buntaran
sang dyah gya pinondhong aglis

Menak Koncar gumya latah
lêbur tiwas dagangan kocar-kacir
sang dyah tinitihkên gupuh
ing kuda Dyan Buntaran
sasisane pati wong wetan asumyur
Buta Katbuta umangsah
nanging kêsaput ing wêngi

tandya sapih kang ayuda
Menak Koncar laju mring Maospait
wong ing Bêlambangan mundur
dhatêng kitha ing Daha
de warnanên Urubêsma Sang Aprabu
sinusul mring sang pandhita
Hyang Pamênggêr Maha Rêsi

pitutur lir cocak môngsa
sarya erang-erang têpa palupi
ingkang putra rinarimuk
kinèn bubarkên aprang
sarya murungêna dènnya darbe kayun
anggarwa Sang Prabu Rara
Sri Bêsma bêndu tan sipi

tansah agèdhèg kewala
Hyang Pamênggêr juwêt amituturi
risang maha ratu ayu
ratu musthikaning rat
ambêk santa budya marang krama putus
aja sira mêmungsuhan
lan prabu ing Maospait

tan wun yèn manggih bêbaya
kumalungkung buwang nalaring gusti
ing satêdhak turunipun
pantês sira sumewa
duk ing swarga Brawijaya Sang Aprabu
sira wong ginawe mulya
ing mêngko amindakani

tangèh yèn nêmua arja
yèn wong mumpung-mumpung angrusak niti
bêkus Sri Bêsma agangsul
gawokan sang pandhita
anggung gawe Brawijaya kang wus lampus
tan liya kinudang-kudang
beda mangke lan ing nguni

Sang Hyang Pamênggêr angucap
nora bena ratu nyawaning bumi
biyèn ratu mêngko ratu
maksih agêlar mulya
nitikrama ing wisesa among tuwuh
tur sinihan Hyang Wisesa
kinamulèn widadari

awit baboning manungswa
Hyang Sis Cahya Nurrasa Hyang Pramèsthi
prapta ing saturunipun
ingkang jumênêng nata
wus pininta mring Hyang Suksmana kang agung
nora kêna sinêlanan
ing titah kang bôngsa dasih

ing tyas nora kêna pêgat
nora kêna sira angrusak gusti
tan linilan ing dewa gung
kaki prabu elinga
tanah mulya ing nagari Majalangu
ratune ratu utama
musakani nungswa Jawi

Sang Urubêsma manêntak
ting kalêpyur idune dènira ngling
Hyang Pamênggêr ramaningsun
sampun kakehan ujar
amunduran glar pambêk ginunggung-gunggung
ugêr ingkang wus kaana
kawidibyan sura sêkti

ing mangke sapa kang nôngga
ing payudan nênggih dhatêng ing mami
Maospait andêlipun
namung Dipati Daha
sêprandene tan nôngga ing yudaningsun
sêbdene Dipati Tuban
ing adat sura sinêkti

ing mangke wus têkèng pêjah
tan kuwawi amungsuh lawan mami
wong Majalêngka sadarum
cawêta lan èstrinya
godhong wringin dadia mungsuh sadarum
kêrigên cindhile abang
sayêkti ulun tan wêdi

lan malih Sang Prabu Rara
datan ingsun suprih ingkang rudatin
supaya arsaa mring sun
sampun kêlawan aprang
mangke rusak nagari ing Majalangu
pan wus jinarag priyôngga
tan arsa amilih bêcik

andêl-andêl Hyang Suksmana
têmah rusak nagari Maospait
dene datan atêtulung
dewa ing Suralaya
amajua sayêkti ulun tan takut
dewa busuk wuta mamak
wania mungsuh lan mami

Sang Hyang Pamênggêr angucap
kaki aja akèh-akèh dènnya ngling
basa Hyang Suksmana luhur
tan asih ing wong arda
tindak luput kêkêl ing kamurkan di gung
kang pinilih wong utama
kang tumindak lawan niti

kang sumrasah ing kraharjan
angarjani ing sasamining janmi
ingkang bisa nimbang wuwus
wuwus kang bêcik ala
kang sumingkir sabarang kang tan rahayu
iku pinilih ing Suksma
pra jawata angasihi

babo kaki putraningwang
payo mulih maring Blambangan nagri
urungna dènnya mrih pupuh
pan iku gustinira
pan sayêkti gusti kêdhik luwangipun
wong balila nêmu mulya
satêmah anyilakani


wilalat ingkang pinanggya 


atas sira abisaa sayêkti
tan kêna rumêngkang kayun
môngga ing rèh tan arja
kaya sira arsa garwa ing sang ing rum
garwanira kurang apa
bok aja karsa ing gusti


dene-dene kêtampana
pênglamarmu kaki mring Prabu Dèwi
wuta dêksura ing pandum
sira aparipêksa
bok si aja punggal marang ratu ayu
iku kêkasihing Suksma
pra jawata ngrêksèng bumi


widadari mèstu deya
pra pandhita jrih lulut gung kang puji
wong sabumi winong tuwuh
yèn ampuh upatanya
tur ta sira kaki tan nêmu rahayu
Sri Bêsma saya bramatya
de sudarma asru kingkin


Asmaradana
jaja bang lir mêtu gêni
nênggih Risang Urubêsma
andik ngantirah netrane
nuju pinrak kursi samya
lawan sudarmanira
kaya anyuduka gapruk
pan saking sangêting duka


pawohanira binanting
sêbarang cêlak sinepak
Sri Bêsma sugal wuwuse
dene ta kaliwat-liwat
kaya mêdèni bocah
sadaya wong Majalangu
sapa kang wani maringwang


sintên-sintên wong aurip
kang kasongan ing akasa
kang sinôngga bumi kabèh
ratu kang animbangana
dhatêng pun Urubêsma
Blambangan prawira têguh
kyating rat misiswèng jagad


angrêmak ing Maospait


amondhong sêsotyaning rat
iku èstri ungas bae
durung wruh ing tog manira
basane lumuh krama
tumruna Bathara Guru
mambêngi ingsun tan kêna


Hyang Pamênggêr Maha Rêsi
sabdanira èsmu waspa
ambêkuh dhuh putraningong
tan ana kang dadi cacad
ratu soca ludira
nanging ana mangsanipun
pêsthine kang linakonan


kang tan pantês dèn lakoni
sayêkti anganggo môngsa
amriyoga barang gawe
ana sudira utama
ana sudira nistha
sudira kang nistha iku
pantês aja linampahan


sudira tibèng utami
pantês linakon ing aprang
iku kaki utamane
sira wêdi mêmungsuhan
lawan ing gustinira
nora dadi nisthanipun
malah dadiya utama


dene ta Sang Prabu Dèwi
pusakane tanah Jawa
ambêg santa budya sumèh
barang rèh ingkang tan arja
amung amrih utama
risang maha ratu ayu
sinôngga rinêksèng dewa


yêkti yogya dèn singkiri
arda misisèng utama
dadya wruh bênêr têgêse
nora dadi nisthanira
dene amilih mêngsah
êndi Ratu Majalangu
bathara angejawantah


kabèh kang para dipati
tan ana lir nungswa Jawa
Maospait têtunggule
pininta-pinta ing dewa
musakani utama
nadyan 

 èstria sang prabu
iku sinihan ing Suksma


tan ana wong amrih luwih
darbe polah kaya sira
anggung sikara karêpe
margane yèn waluyaa
ngrusak ing gusti tama
wong murka mungsuh rahayu
tangèh mênanga kang murka


lamun sira wurung jurit
ngarsani Sang Prabu Rara
wong pandhita bungah kabèh
miwah sawawêngkonira
sadaya manglêmbana
sêntana myang anak putu
miwah ratu liya-liya


suka tur wuwuh pakering
rèh nêtêpi babênêran
yèn wurung juritmu anggèr
yêkti ingaran waspada
amilih-milih mêngsah
dene kang têtêp dèn mungsuh
ing waweka wus têtela


dadya wruh ing ala bêcik
nadyan dewa suralaya
padha suka bungah kabèh
yèn nimpang ugêring sastra
mirungga amrih arda
yêkti manggih papa agung
rusake sagung manungsa


lah sapa ingkang tinagih
ing dewa rusake praja
tan lyan marang purwakane
labête kurang waspada
pitambuh ing wêweka
kaya ta upamanipun
kaki jênênge narendra


anggêpe wadya yèn jurit
sagung kawulaning raja
tumindak lawan sêpakon
yèn ana punggawa tiwas
anèng têngahing papan
nututa kêlawan tatu
sayêkti pan dudu titah


bôngsa kewan iku kaki
dudu 

 jinising manungsa
tan pantês ingabdèkake
saturune aja cêdhak
lawan jênênging raja
wong jêmbêr abôngsa asu
tan pantês awor manungsa


iku alane wong jurit
atinggal mungsuh adêgan
binirata saturune
yèn ratune wus wêweka
lamun durung wêweka
bênêr wong tinggal ing ratu
pan saking tiwasing raja


pan ing mangko sira kaki
angamuk punggung kewala
yèn ta bubara balane
yêkti apantês kewala
lawan durung wêweka
ing pamruh durung ginilut
agah kakehan ing karsa


pira-pira wani mati
sagung wadyabalanira
tur iku pêngluru bae
saking murahing jawata
nanging wawêkasira
tan kaya dhasar rahayu
tur awas wahyuning raja


Sri Bêsma kang waja gathik
sarêng miyarsa ing sabda
saya sangêt bramatyane
kumutug jaja lir kobar
agèdhèk tanpa ngucap
remanya tansah sinaut
gumêtêr kang punang asta


Pamênggêr nabda wor tangis
dhuh putraku aja pugal
masalah liring kaprabon
datan kêna ginagampang
pramugarinig jagad
nora kêna lura-luru
babo pangrèhing agêsang


jêr kêna anampik milih
mungguhing ngrèh kabêcikan
môngsa kinon ala bae
ing Sang Hyang Jagadpratingkah 


tur kêdhik luwangira
murka ngalahkên rahayu
sênadyan dèn murahana


ing Suksma ingkang linuwih
sakêdhap ungguling murka
nêngahi praptèng apêse
malah têkèng ing wêkasan
ungguling rèh raharja
nêngahi pan saya unggul
rahayu rinowang Suksma


arda murka kang ngrowangi
drubiksa amomor tilas
nora panggih sêlawase
dhêmên wong tumêkèng rusak
tur sayêkti kungkulan
ing bêbudèn kang rahayu
rèh ngidinan Hyang Pratingkah


Sri Bêsma madêg mucicil
anyandhak bindi pusaka
nora kawrat bramatyane
sigra mundur sang pandhita
puwas raosing nala
jrih ing dewa kang linuhur
katêmpuh atmaja pugal


sangêt digung murkèng bumi
tan wun amanggih dêduka
tiwas arumêksèng katong
tansah andrês punang waspa
tumênga sirèng tawang
mêminta mêmurung laku
yogya têmah ingupatan


tandya gêtêr-patêr muni
anêkakakên prabawa
lesus kang jawah pan drês wor
buh bagra gura gumiwang
Sang Hyang Pamênggêr mêsat
mantuk mring kayanganipun
lampahnya awor maruta


Sri Bêsma cuwa kang galih
sudarmanira murcita
mangwuh mring tawang sabdane
payo dewane majua
atandhing lawan ingwang
pra jawata gumya umyung
tan kaya Bêsma Sri Nata



Sinom
malih warnanên dyan arya
wus prapta ing Maospait
lajêng sowan mring apatya
lawan Radyan Putra Tubin
wus sinugata sami
saksana bubaran mundur
mondhok ing katubanan
surup surya ingkang wanci
Dyan Buntaran matur raka Menak Koncar


kangmas yèn paduka arsa
bok ipe sêkawan sami
maraka mring jro kêdhatyan
ing Sang Mahaprabu Dèwi
miwah kang para sêlir
tanapi rinta bok ayu
Kalpikawati lawan
kakang bok Kalpikaningsih
dêdimèkne kawuningan Prabu Rara


yèn paduka lan kawula
praptèng nagri Maospait
rèh uni ulun ngandikan
asru dènnya ngarsi-arsi
kang sarya awak mami
kados wus misuwur lampus
ing mangke têkèng luwar
kakang mas kang dados margi
radyan arya amèsêm dangu tan ngucap


wusana arum ngandika
yayi mas langkung prayogi
nanging sumêlanging manah
manawa ngagèt-agèti
akathah kundhik mami
ayu-ayu gumarudug
padminingsun sakawan
kêjawi pun nonah kalih
bilih-bilih kasiku awak kawula


kula punika yayi mas
sakêlangkung têmên ajrih
dhatêng Sang Prabu Wanodya
dene ta tiwas ing jurit
kawon lan Menak Anjing
arinya mangsuli wuwus


kakangmas tan kuciwa
kawona lan Urubêsmi
dede timbang timun minungsuhkên duryan


balanya wêndran ayutan
Menak Jingga sura sêkti
pantês sang prabu ngapura
kangmas mring paduka yêkti
kathahe pra dipati
miwah kang para tumênggung
datan kados kakangmas
surèng prang tan arsa balik
lalu nglambrang wisma satêngahing wana


lumuh beluk nanging wêgah
sing boting wantêring galih
kawula kang nanggêl kangmas
yèn Sang Prabu Rara runtik
malah luntura kang sih
amargi sing luwar ulun
mèsêm Dyan Menak Koncar
Radyan Watangan nambungi
lêrês rinta kangmas ywa sumêlang driya


ki dêmang matur worsêkar
radyan rinta sang dyah kalih
yogi umarsèng ing pura
sapunika lan pra rabi
ngandika radyan mantri
lah ta paman Dêmang Gathul
sumôngga ing sakarsa
sapangrèh ulun lumiring
tan kawarna dènira agunêm rêmbag


ya ta ari kalih sang dyah
lan sakawan para rabi
sadaya gêgundhikira
samya lumêbêt ing puri
tandya kandhêg ing wijil
wus katur mring ratu ayu
Sang Rêtna Rarasatya
lan Sang Dyah Rêtna Sêkati
ingkang samya kinèn mêthuk paregolan


Sang Rêtna Kalpikawatya
lan Rêtna Kalpikaningsih
miwah pra garwa Lumajang
myang sagunge para gundhik
manoragyèng

ngrêpa sih
binagèkakên sadarum
ing Sang Dyah Rarasatya
miwah Dyah Rêtna Sêkati
sang dyah kalih dangu dènnya rêrangkulan


wus kerid kêkanthèn asta
Kusuma Rêtna Sêkati
lan Sang Dyah Kalpikawatya
dene ta Sang Rarasati
lawan Kalpikaningsih
lampahnya aruntung-runtung
gabagan arantaban
pra garwa lan para sêlir
tan myat ing lyan sêdangunira lumampah


pan namung Rêtna Sêkatya
ingkang tinutakên liring
kuninge kuning utama
sèdhête sèdhêt rêspati
dêdêlingnya gumrining
mêthinthing gilig apatut
pamulu lir kêncana
kaya tan angambah siti
pantês wignya anggoyang yuswaning priya


bêsus anamur pêsaja
mêmêse amitambuhi
liringe lir pasopatya
sêmune nora nyanani
swaranya rum cumêngkling
pantês gandrês ing tilamrum
nging rèh pacaking netra
busananya mêsajani
mung arume kewala ingkang kinayang


tanpa wida tanpa sêkar
mung tasik lamat kaèksi
amrusuh tur mônda-mônda
antarane mêsajani
nanging punang kêsturi
jêbade ngambar kungas nrus
ratuse anrus manah
dèn ukup mring bungah ramping
minênciran ambar sêpatêr hèr mawar


para garwa ing Lumajang
amicorèng jroning ati
pantês Radèn Menak Koncar


kasmaran ing Dyah Sêkati
tan ingwang dèn labuhi
rinowangan takêr marus
iki si jawanira
Dêmang Gathul duk prajangji
mendahane besuk yèn wus kalampahan


embah dyan arya ing manah
tan pêgat amain kèngsi
êtope tur pêng-êpêngan
pantês tan nguman-umani
mendah susahing ati
tau sawah gaga gadhu
wusana larang pangan
sun tatêdha ing Suksmadi
sok dhasara sang dyah ywa èpèh kewala


nora kudu nyamènana
sok si enaka sing ati
narima dadi pawongan
sok isiha radyan mantri
wong bagus anjêlanthir
ywa dumèh yèn krama ayu
ngêmpèk trêsna kewala
wong abancèr sugih rabi
sok si aja nglarakkên ati kewala


ya ta Sang Prabu Wanodya
munggèng prabayêksa adi
ingayap manggung biyada
bêdhaya rong lajur sisih
miwah Dyah Citrawati
Citrasmara anèng pungkur
myang Widawati miwah
Widasmara datan têbih
amênuhi manuhara ing kêdhatyan


maha sang sêsotyaning rat
pinarak ing kasur sari
kaya murca kinêdhèpna
lir Ratih tumrun sing swargi
rênyêp-rênyêp kaèksi
ujwala mêlok sumuluh
ing kèri Banowatya
sang pramèswari ing Tubin
ingkang tansah anampèni pangandika


marna solahing 

 atmaja
duk anèng madyaning jurit
kêcakup ing wong brang wetan
malah ta ingkang pawarti
samya kinunjra wêsi
anèng gunung Mahamèru
dinuga-duga samya
kados sampun angêmasi
yèn sinuduk ing ardanya Menakjingga


lan pambêkanira radyan
kyating tyas surayèng wèsthi
ya ta Risang Banowatya
datansah sru èsmu tangis
sabdaning Prabu Dèwi
tansah angecani kayun
ya ta Kalpikawatya
Kalpikaningsih wus prapti
myang pra garwa Lumajang tarap nèng ngarsa


Rarasati lan Sêkatya
wus cêlak ngarsaning gusti
Prabu Rara angandika
lah ta bibi Banowati
èsmu pitambêt mami
ing rèh nguni pan dèrèng wruh
marang Kalpikawatya
sabdene Kalpikaningsih
lawan sintên kang samya nèng wurinira


umatur Sang Banowatya
apan nênggih sang akalih
punika atma kawula
Menak Koncar kang darbyari
putrane sang arêsi
Butlawa gih kakang ulun
ingkang wingking punika
pun Menak Koncar kang rabi
wuri pisan sêlire pun Menak Koncar


Prabu Rara angandika
bibi sintên kang wêwangi
somahe pun Menak Koncar
umatur Sang Banowati
punika Angronsari
dene ingkang keringipun
pun Sumarsanawatya
kering malih Mayangsari
wêkas 

 pisan punika pun Mantarsêkar


ya ta Sang Prabu Wanodya
ngandika arum amanis
lah yayi Kalpikawatya
sabdene Kalpikaningsih
para majua yayi
ingsun tanya wartanipun
rakanta Menak Koncar
miwah yayi mas ing Tubin
sang dyah kalih tandya umajêng wotsêkar


sarya manuksmèng ing pada
sêsugun Sang Prabu Dèwi
umatur Kalpikawatya
ari paduka ing Tubin
nguni kununjra wêsi
anèng ardi Mahamèru
rinêbat mring pun kakang
wusana luwar sang kalih
mangke samya sowan dhatêng ing paduka


Radyan Buntaran Watangan
pun kakang wus samya prapti
mondhok pêsanggrahan Tuban
ing lampah raharja sami
ing rèh rêntênging margi
tan punapa sang pukulun
angsal pangèstu tuwan
wong wetan datan nêdhasi
lawan angsal ing sih srangkaraning Suksma


wilalat ingkang pinanggya
atas sira abisaa sayêkti
tan kêna rumêngkang kayun
môngga ing rèh tan arja
kaya sira arsa garwa ing sang ing rum
garwanira kurang apa
bok aja karsa ing gusti

dene-dene kêtampana
pênglamarmu kaki mring Prabu Dèwi
wuta dêksura ing pandum
sira aparipêksa
bok si aja punggal marang ratu ayu
iku kêkasihing Suksma
pra jawata ngrêksèng bumi

widadari mèstu deya
pra pandhita jrih lulut gung kang puji
wong sabumi winong tuwuh
yèn ampuh upatanya
tur ta sira kaki tan nêmu rahayu
Sri Bêsma saya bramatya
de sudarma asru kingkin

jaja bang lir mêtu gêni
nênggih Risang Urubêsma
andik ngantirah netrane
nuju pinrak kursi samya
lawan sudarmanira
kaya anyuduka gapruk
pan saking sangêting duka

pawohanira binanting
sêbarang cêlak sinepak
Sri Bêsma sugal wuwuse
dene ta kaliwat-liwat
kaya mêdèni bocah
sadaya wong Majalangu
sapa kang wani maringwang

sintên-sintên wong aurip
kang kasongan ing akasa
kang sinôngga bumi kabèh
ratu kang animbangana
dhatêng pun Urubêsma
Blambangan prawira têguh
kyating rat misiswèng jagad

angrêmak ing Maospait
amondhong sêsotyaning rat
iku èstri ungas bae
durung wruh ing tog manira
basane lumuh krama
tumruna Bathara Guru
mambêngi ingsun tan kêna

Hyang Pamênggêr Maha Rêsi
sabdanira èsmu waspa
ambêkuh dhuh putraningong
tan ana kang dadi cacad
ratu soca ludira
nanging ana mangsanipun
pêsthine kang linakonan

kang tan pantês dèn lakoni
sayêkti anganggo môngsa
amriyoga barang gawe
ana sudira utama
ana sudira nistha
sudira kang nistha iku
pantês aja linampahan

sudira tibèng utami
pantês linakon ing aprang
iku kaki utamane
sira wêdi mêmungsuhan
lawan ing gustinira
nora dadi nisthanipun
malah dadiya utama

dene ta Sang Prabu Dèwi
pusakane tanah Jawa
ambêg santa budya sumèh
barang rèh ingkang tan arja
amung amrih utama
risang maha ratu ayu
sinôngga rinêksèng dewa

yêkti yogya dèn singkiri
arda misisèng utama
dadya wruh bênêr têgêse
nora dadi nisthanira
dene amilih mêngsah
êndi Ratu Majalangu
bathara angejawantah

kabèh kang para dipati
tan ana lir nungswa Jawa
Maospait têtunggule
pininta-pinta ing dewa
musakani utama
nadyan èstria sang prabu
iku sinihan ing Suksma

tan ana wong amrih luwih
darbe polah kaya sira
anggung sikara karêpe
margane yèn waluyaa
ngrusak ing gusti tama
wong murka mungsuh rahayu
tangèh mênanga kang murka

lamun sira wurung jurit
ngarsani Sang Prabu Rara
wong pandhita bungah kabèh
miwah sawawêngkonira
sadaya manglêmbana
sêntana myang anak putu
miwah ratu liya-liya

suka tur wuwuh pakering
rèh nêtêpi babênêran
yèn wurung juritmu anggèr
yêkti ingaran waspada
amilih-milih mêngsah
dene kang têtêp dèn mungsuh
ing waweka wus têtela

dadya wruh ing ala bêcik
nadyan dewa suralaya
padha suka bungah kabèh
yèn nimpang ugêring sastra
mirungga amrih arda
yêkti manggih papa agung
rusake sagung manungsa

lah sapa ingkang tinagih
ing dewa rusake praja
tan lyan marang purwakane
labête kurang waspada
pitambuh ing wêweka
kaya ta upamanipun
kaki jênênge narendra

anggêpe wadya yèn jurit
sagung kawulaning raja
tumindak lawan sêpakon
yèn ana punggawa tiwas
anèng têngahing papan
nututa kêlawan tatu
sayêkti pan dudu titah

bôngsa kewan iku kaki
dudu jinising manungsa
tan pantês ingabdèkake
saturune aja cêdhak
lawan jênênging raja
wong jêmbêr abôngsa asu
tan pantês awor manungsa

iku alane wong jurit
atinggal mungsuh adêgan
binirata saturune
yèn ratune wus wêweka
lamun durung wêweka
bênêr wong tinggal ing ratu
pan saking tiwasing raja

pan ing mangko sira kaki
angamuk punggung kewala
yèn ta bubara balane
yêkti apantês kewala
lawan durung wêweka
ing pamruh durung ginilut
agah kakehan ing karsa

pira-pira wani mati
sagung wadyabalanira
tur iku pêngluru bae
saking murahing jawata
nanging wawêkasira
tan kaya dhasar rahayu
tur awas wahyuning raja

Sri Bêsma kang waja gathik
sarêng miyarsa ing sabda
saya sangêt bramatyane
kumutug jaja lir kobar
agèdhèk tanpa ngucap
remanya tansah sinaut
gumêtêr kang punang asta

Pamênggêr nabda wor tangis
dhuh putraku aja pugal
masalah liring kaprabon
datan kêna ginagampang
pramugarinig jagad
nora kêna lura-luru
babo pangrèhing agêsang

jêr kêna anampik milih
mungguhing ngrèh kabêcikan
môngsa kinon ala bae
ing Sang Hyang Jagadpratingkah
tur kêdhik luwangira
murka ngalahkên rahayu
sênadyan dèn murahana

ing Suksma ingkang linuwih
sakêdhap ungguling murka
nêngahi praptèng apêse
malah têkèng ing wêkasan
ungguling rèh raharja
nêngahi pan saya unggul
rahayu rinowang Suksma

arda murka kang ngrowangi
drubiksa amomor tilas
nora panggih sêlawase
dhêmên wong tumêkèng rusak
tur sayêkti kungkulan
ing bêbudèn kang rahayu
rèh ngidinan Hyang Pratingkah

Sri Bêsma madêg mucicil
anyandhak bindi pusaka
nora kawrat bramatyane
sigra mundur sang pandhita
puwas raosing nala
jrih ing dewa kang linuhur
katêmpuh atmaja pugal

sangêt digung murkèng bumi
tan wun amanggih dêduka
tiwas arumêksèng katong
tansah andrês punang waspa
tumênga sirèng tawang
mêminta mêmurung laku
yogya têmah ingupatan

tandya gêtêr-patêr muni
anêkakakên prabawa
lesus kang jawah pan drês wor
buh bagra gura gumiwang
Sang Hyang Pamênggêr mêsat
mantuk mring kayanganipun
lampahnya awor maruta

Sri Bêsma cuwa kang galih
sudarmanira murcita
mangwuh mring tawang sabdane
payo dewane majua
atandhing lawan ingwang
pra jawata gumya umyung
tan kaya Bêsma Sri Nata

malih warnanên dyan arya
wus prapta ing Maospait
lajêng sowan mring apatya
lawan Radyan Putra Tubin
wus sinugata sami
saksana bubaran mundur
mondhok ing katubanan
surup surya ingkang wanci
Dyan Buntaran matur raka Menak Koncar

kangmas yèn paduka arsa
bok ipe sêkawan sami
maraka mring jro kêdhatyan
ing Sang Mahaprabu Dèwi
miwah kang para sêlir
tanapi rinta bok ayu
Kalpikawati lawan
kakang bok Kalpikaningsih
dêdimèkne kawuningan Prabu Rara

yèn paduka lan kawula
praptèng nagri Maospait
rèh uni ulun ngandikan
asru dènnya ngarsi-arsi
kang sarya awak mami
kados wus misuwur lampus
ing mangke têkèng luwar
kakang mas kang dados margi
radyan arya amèsêm dangu tan ngucap

wusana arum ngandika
yayi mas langkung prayogi
nanging sumêlanging manah
manawa ngagèt-agèti
akathah kundhik mami
ayu-ayu gumarudug
padminingsun sakawan
kêjawi pun nonah kalih
bilih-bilih kasiku awak kawula

kula punika yayi mas
sakêlangkung têmên ajrih
dhatêng Sang Prabu Wanodya
dene ta tiwas ing jurit
kawon lan Menak Anjing
arinya mangsuli wuwus
kakangmas tan kuciwa
kawona lan Urubêsmi
dede timbang timun minungsuhkên duryan

balanya wêndran ayutan
Menak Jingga sura sêkti
pantês sang prabu ngapura
kangmas mring paduka yêkti
kathahe pra dipati
miwah kang para tumênggung
datan kados kakangmas
surèng prang tan arsa balik
lalu nglambrang wisma satêngahing wana

lumuh beluk nanging wêgah
sing boting wantêring galih
kawula kang nanggêl kangmas
yèn Sang Prabu Rara runtik
malah luntura kang sih
amargi sing luwar ulun
mèsêm Dyan Menak Koncar
Radyan Watangan nambungi
lêrês rinta kangmas ywa sumêlang driya

ki dêmang matur worsêkar
radyan rinta sang dyah kalih
yogi umarsèng ing pura
sapunika lan pra rabi
ngandika radyan mantri
lah ta paman Dêmang Gathul
sumôngga ing sakarsa
sapangrèh ulun lumiring
tan kawarna dènira agunêm rêmbag

ya ta ari kalih sang dyah
lan sakawan para rabi
sadaya gêgundhikira
samya lumêbêt ing puri
tandya kandhêg ing wijil
wus katur mring ratu ayu
Sang Rêtna Rarasatya
lan Sang Dyah Rêtna Sêkati
ingkang samya kinèn mêthuk paregolan

Sang Rêtna Kalpikawatya
lan Rêtna Kalpikaningsih
miwah pra garwa Lumajang
myang sagunge para gundhik
manoragyèngngrêpa sih
binagèkakên sadarum
ing Sang Dyah Rarasatya
miwah Dyah Rêtna Sêkati
sang dyah kalih dangu dènnya rêrangkulan

wus kerid kêkanthèn asta
Kusuma Rêtna Sêkati
lan Sang Dyah Kalpikawatya
dene ta Sang Rarasati
lawan Kalpikaningsih
lampahnya aruntung-runtung
gabagan arantaban
pra garwa lan para sêlir
tan myat ing lyan sêdangunira lumampah

pan namung Rêtna Sêkatya
ingkang tinutakên liring
kuninge kuning utama
sèdhête sèdhêt rêspati
dêdêlingnya gumrining
mêthinthing gilig apatut
pamulu lir kêncana
kaya tan angambah siti
pantês wignya anggoyang yuswaning priya

bêsus anamur pêsaja
mêmêse amitambuhi
liringe lir pasopatya
sêmune nora nyanani
swaranya rum cumêngkling
pantês gandrês ing tilamrum
nging rèh pacaking netra
busananya mêsajani
mung arume kewala ingkang kinayang

tanpa wida tanpa sêkar
mung tasik lamat kaèksi
amrusuh tur mônda-mônda
antarane mêsajani
nanging punang kêsturi
jêbade ngambar kungas nrus
ratuse anrus manah
dèn ukup mring bungah ramping
minênciran ambar sêpatêr hèr mawar

para garwa ing Lumajang
amicorèng jroning ati
pantês Radèn Menak Koncar
kasmaran ing Dyah Sêkati
tan ingwang dèn labuhi
rinowangan takêr marus
iki si jawanira
Dêmang Gathul duk prajangji
mendahane besuk yèn wus kalampahan

embah dyan arya ing manah
tan pêgat amain kèngsi
êtope tur pêng-êpêngan
pantês tan nguman-umani
mendah susahing ati
tau sawah gaga gadhu
wusana larang pangan
sun tatêdha ing Suksmadi
sok dhasara sang dyah ywa èpèh kewala

nora kudu nyamènana
sok si enaka sing ati
narima dadi pawongan
sok isiha radyan mantri
wong bagus anjêlanthir
ywa dumèh yèn krama ayu
ngêmpèk trêsna kewala
wong abancèr sugih rabi
sok si aja nglarakkên ati kewala

ya ta Sang Prabu Wanodya
munggèng prabayêksa adi
ingayap manggung biyada
bêdhaya rong lajur sisih
miwah Dyah Citrawati
Citrasmara anèng pungkur
myang Widawati miwah
Widasmara datan têbih
amênuhi manuhara ing kêdhatyan

maha sang sêsotyaning rat
pinarak ing kasur sari
kaya murca kinêdhèpna
lir Ratih tumrun sing swargi
rênyêp-rênyêp kaèksi
ujwala mêlok sumuluh
ing kèri Banowatya
sang pramèswari ing Tubin
ingkang tansah anampèni pangandika

marna solahing atmaja
duk anèng madyaning jurit
kêcakup ing wong brang wetan
malah ta ingkang pawarti
samya kinunjra wêsi
anèng gunung Mahamèru
dinuga-duga samya
kados sampun angêmasi
yèn sinuduk ing ardanya Menakjingga

lan pambêkanira radyan
kyating tyas surayèng wèsthi
ya ta Risang Banowatya
datansah sru èsmu tangis
sabdaning Prabu Dèwi
tansah angecani kayun
ya ta Kalpikawatya
Kalpikaningsih wus prapti
myang pra garwa Lumajang tarap nèng ngarsa

Rarasati lan Sêkatya
wus cêlak ngarsaning gusti
Prabu Rara angandika
lah ta bibi Banowati
èsmu pitambêt mami
ing rèh nguni pan dèrèng wruh
marang Kalpikawatya
sabdene Kalpikaningsih
lawan sintên kang samya nèng wurinira

umatur Sang Banowatya
apan nênggih sang akalih
punika atma kawula
Menak Koncar kang darbyari
putrane sang arêsi
Butlawa gih kakang ulun
ingkang wingking punika
pun Menak Koncar kang rabi
wuri pisan sêlire pun Menak Koncar

Prabu Rara angandika
bibi sintên kang wêwangi
somahe pun Menak Koncar
umatur Sang Banowati
punika Angronsari
dene ingkang keringipun
pun Sumarsanawatya
kering malih Mayangsari
wêkas pisan punika pun Mantarsêkar

ya ta Sang Prabu Wanodya
ngandika arum amanis
lah yayi Kalpikawatya
sabdene Kalpikaningsih
para majua yayi
ingsun tanya wartanipun
rakanta Menak Koncar
miwah yayi mas ing Tubin
sang dyah kalih tandya umajêng wotsêkar

sarya manuksmèng ing pada
sêsugun Sang Prabu Dèwi
umatur Kalpikawatya
ari paduka ing Tubin
nguni kununjra wêsi
anèng ardi Mahamèru
rinêbat mring pun kakang
wusana luwar sang kalih
mangke samya sowan dhatêng ing paduka

Radyan Buntaran Watangan
pun kakang wus samya prapti
mondhok pêsanggrahan Tuban
ing lampah raharja sami
ing rèh rêntênging margi
tan punapa sang pukulun
angsal pangèstu tuwan
wong wetan datan nêdhasi
lawan angsal ing sih srangkaraning Suksma

