angadêgakên narendra
marang sira wau sang adipati
kinèn kait lan sadulur
kang wontên ing Madura
lan Sumênêb Balega dipatinipun
sami putra Brawijaya
miwah kang nèng Pranaragi

wus samya umasuk Islam
mangku ibah Jumungah wiji-wiji
miwah aoliyanipun
Sunan Ngampèl akarya
duk sêmana wus rêmbag sadayanipun
anêlukakên kang rama
Sang Aprabu Maospait

yèn tan purun gama Islam
pan binêdhah nagara Maospait
Susunan Giri jinunjung
dadya kang pangèdhêpan
para wali kang minôngka imanipun
Sunan Benang kang minôngka
panêmbahane pra wali

anêksèni ing agama
Sunan Ngudung kinarya senapati
ngrèhakên Islam sadarum
kalamun ana aprang
ikang bôngga agamane Kangjêng Rasul
Sunan Ngudung kang misesa
wong Islam lamun ajurit

angadoni jayèng yuda
Sunan Gunungjati môngka kêmudhi
kang para wali sadarum
yèn maju ing paprangan
Sunan Giri jurungi donga lumaku
sakancane aoliya
sakancane tanah Jawi

Susunan Ngudung wus budhal
saking Dêmak atata-tata sami
sakèhe Islam sadarum
dandan gêgamaning prang
Sunan Benang dudum badhe adêgipun
masigid agêng ing Dêmak
bêbah-bêbahan pra wali

amêndhêt kang pra dandanan
sakanira usuk rèng sirap sami
wana lèr Kêndhêng ginêpuk
ingkang pra wali kathah
sami andarbèni rerehan wana gung
Jêng Susunan Kalijaga
rerehane kidul ngardi

Kêndhêng Pepe watêsira
mangulone mangetan kidul kali
sadayane pêpak sampun
kayu lajêng binêkta
marang Dêmak pra wali sadayanipun
mung Susunan Kalijaga
sadina-dina ngadhêpi

mring wong madung tatalira
kinlumpukkên anulya dèn bêngkêki
ana rong-orong lumaku
mring saka winadungan
gya kuwadung rong-orong gulune jabud
pêjah pinêndhêt Jêng Sunan
Lèpèn tinuntumkên aglis

sinambungan gulunira
tatal jati inguculakên urip
orong-orong milanipun
dalah mangke gulunya
yèn binêthot isi tatal jroning gulu
pêjah tinuntumkên gêsang
puniku purwane nguni

mangkana Jêng Sunan Benang
lawan wau Jêng Sunan Gunungjati
ngandika mring Dipatyaku
Dêmak kinèn utusan
mring Palembang tur uninga ramanipun
yèn nagara Majalêngka
arsa pinêrêp ing jurit

yèn tan arsa gama Islam
lan wêruha atmajanira kari
anèng nagri Majalangu
ing Têrung Pêcattôndha
badhe dadya senapatining prang pupuh
nanging batine wus Islam
jalukkên lilane ugi

wantune wong bôndayuda
rêbut urip singa ingkang ngêmasi
lan jaluka pitulung
apa kang tinulungna
marang sira amrih mênanga prang pupuh
sang dipati sigra karya
surat sawusira dadi

binêktakkên ing utusan
ulubalang sigra layar tumuli
marang ing Palembangwau
gantya ingkang winarna
senapati wau Jêng Susunan Ngudung
wus akarya surat marang
Sang Aprabu Maospait

têmbunge kang puranangsut Sunan Ngudung têtindhihing ajurit
senapatining prang pupuh
prawira widigdaya
ingkang angrèh sakèhe Islam sadarum
panêtêg panatagama
mamuji marang Hyang Widhi

ping kalih dhatêng utusan
Kangjêng Nabi Mustapa kang sinêlir
kaatura ing pukulun
Sang Prabu Brawijaya
sampun sêpuh wit kawula momong sunu
Dipati Dêmak kang dadya
ratuning wong Islam sami

paduka ngarsakna Islam
yèn tan arsa kapêrêp ing ajurit
kawula kinèn amukul
titi tamat kang surat
gya kinancing binakta utusanipun
ulubalang wus umangkat
marang nagri Majapait

datan kawarna ing marga
lampahira sêmana sampun prapti
kya patih ingkang jinujug
Gajahmada wus panggya
têmbungira ingutus Susunan Ngudung
asowan dhatêng narendra
utusan nulya ingirid

asowan sri naranata
duk sêmana sineba nèng sitinggil
pêpak pra dipatyèng ngayun
mantri pra mônca aglar
para putra sêntana nèng keringipun
nata pinarak dhampar mas
ingayap ing para cèthi

asri ingkang upacara
ampilane ingkang para pawèstri
banyak dhalang lawan kacu
êmas ardawalika
sawunggaling kinêbutan badhak pungkur
nulya Patih Gajahmada
umarêk saha wotsari

pukulun atur uninga
wontên dutanipun kang ngirid baris
ing Dêmak Susunan Ngudung
kang dadya senapatya
atur surat kaatura ing pukulun
nulya pinundhut kang surat
kadriya ungêling tulis

hèh Apatih Gajahmada
nora bêcik asih marang wong nisthip
dene tan malêri ingsun
mring abdèningsun Jawa
agamane yèn mangsuk Islam puniku
yèn tan mangsuk dèn nêngêna
aywa praduli ing kapti

sarta wong kang gama Islam
sun ingoni lan tanah sun paringi
mardika sakarêpipun
luput sakèh pakaryan
pan ing mêngko têka bisa gawe mungsuh
ngong pasrah dewa bathara
kang akarya pati urip

sok ingsun têmên-têmêna
yèn si Islam bisa gawe bilai
sawarga ginawe ayu
ngêndi gone suminggah
yèn wus prapta marang ing papêsthènipun
yèn si Islam prange mênang
pasthi ing benjang tinagih

marang wong Buda kang kalah
padha nitis mring nangkoda kang prapti
nèng Jakarta ênggènipun
dene ing mêngko patya
sak ajanging ajang tadhahana pupuh
sarupaning wadyaningwang
padha undhangana sami

mapaga yudane Islam
sira ikang ngêmbanana ajurit
si kulup Dipati Têrung
dadia senapatya
angadoni wong Majapait prangipun
murba misesa punggawa
panata pangirid baris

têtindhihe putraningwang
ya Si Gugur iku gawanên jurit
kongkonane Sunan Ngudung
lah iku wangsulana
nora gêlêm dikon Islam raganingsun
yèn Si Islam mêksa gêcak
nagara ing Majapait

sakarêpe sun tumadhah
nulya kondur wau sri narapati
Brawijaya angêdhatun
gya duta winangsulan
marang Patih Gajahmada surat sampun
mundur saking pagêlaran
caraka amundhi tulis

Kyana Patih Gajahmada
gya budhalan sawadya Majapait
sajawining nagri rawuh
atata pasanggrahan
wus pinanci badhening papaning pupuh
miwah panggonaning mêngsah
awiyar tata aradin

sawisira apêpakan
sakathahe wadya ing Majapait
têtindhih Rahadèn Gugur
ing Têrung Pêcattôndha
ingkang môngka dadya senapatinipun
misesani ing ayuda
sakèhe wong Majapait

kunêng duta sampun pranta
kawarnaa ingkang samya abaris
balane Susunan Ngudung
tumamèng ing ayunan
awotsêkar ngaturkên sêrat wêwangsul
Sang Dipati Gajahmada
bêbukane punang tulis

sêrate Ngudung si anak
sampun katur Sang Prabu Maospait
tan arsa yèn kinèn anut
marang tabiyat Islam
dene arsa mukul ing prang sang aprabu
kang wadya kinèn tumadhah
sakarsanira ing jurit

titi tamat ingkang sêrat
nulya Sunan Ngudung ngangsêkkên baris
mrêpak nagri Majalangu
saksana yun-ayunan
sampun tata pasanggrahannya sadarum
wadya Dêmak Pranaraga
Dipati Islam pasisir

saturute sampun nglêmpak
miwah wadya Madura sampun prapti
Sumênêp Balega sampun
Sampang urut Sêmarang
padha Islam manut mring Susunan Ngudung
wadya lit sadina-dina
wus campuh rame kang jurit

pan agantya long-linongan
kawarnaa wau kang para wali
gènnya karya masjid agung
abahannya wus pêpak
amung kantun satunggal kang saka guru
lor wetan bubuhanira
Susunan Johar maraki

tan wontên ujuding saka
amung tatal kinalumpukkên aglis
marang Sunan Kali wau
mangkana Sunan Benang
mariksani abahan masjid sadarum
anulya wau tumêdhak
marang gène Sunan Kali

jêbèng di bubuhanira
saka guru lor wetan kang sawiji
masjid sun adêgkên sesuk
mung nganti praptanira
ingkang anèng pabarisan jêbèng Ngudung
pasthine yèn sesuk prapta
jênêngi adêging masjid

barise apan tinilar
yèn wis ngadêg masigid bali maning
Sunan Kali awotsantun
gampil saka satunggal
mangke dalu kawula warnèkne sampun
gumujêng Susunan Benang
mangkana praptaning latri

Susunan ing Kalijaga
ingkang tatal sawuse dèn bêngkêki
sinami lan saka guru
agêng lan panjangira
gya ingurut ngasta tatal tungtum sampun
awor rapêt samya wrêksa
lawan saka guru sami

nulya kang wrêksa sinabda
sira saka tatal ywa rusak nuli
yèn durung rusak kang têlu
warnanira apelag
tatahane purusan kadya kang têlu
enjange dyan wali pêpak
kagyat dènira ningali

kang saka wus jangkêp papat
kapanane olèhe saka prapti
dene apik warnanipun
pan sami tiningalan
lamun tatal kang kinarya saka guru
tandhane antup-atupan
marmane rupane apik

lah ta iki basakêna
tan kangelan bature mring wanadri
anjuputi tatal ingsun
ing besuk wuri uga
wong kiduling Kêndhêng kali Pepe besuk
amèk wrêksa lor dadia
panase ingkang ngênggoni

kalawan sok akobaran
marmanipun nênggih dalasan mangkin
tan kêna ginawa ngidul
mangkana Sunan Benang
wus mriksani abahan pêpak sadarum
Susunan Ngudung wus prapta
tinilar wau kang baris

pra wali samya anyandhak
abahane masigid wiji-wiji
bêbahane pyambak wau
ingadêgakên nulya
swaraning wong akèh gumêdêr gumuruh
wus ngadêg guru sêkawan
sunduk kiline wus manjing

saka rawa sampun tumrap
usuk êrèng sirap pinasang sami
wuwung mastakane sampun
mung keblat maksih diya
kang pra wali sadaya pamawasipun
samya waon-winaonan
bênêre kalawan masjid

ing Mêkah lan kakbetullah
ana ingkang kurang ngalor ngarani
ana kang kurang mangidul
dadya yog-ingoyogan
jinawilan ing driji siji panuduh
swaranira agêrotan
marang ingkang para wali

upama tinarik tampar
pan wong sangang atus ingkang nyêkêli
punika sêsamènipun
masigid kadya jomplang
Sunan Benang alon pangandikanipun
kang para wali kèndêla
asoa ing mêngko bêngi

nêdha ing Allah winawas
ing bênêre lawan kakbetullahi
kang pra wali lèrèn sampun
prapta ing wênginira
salat khajat kang para wali sadarum
sak bakdane sigra mawas
masigit kang para wali

maksih diya keblatira
têngah dalu wayahe ingkang wêngi
sing wetan pamawasipun
mangilèn adhêpira
katingalan ingêncêng kakbah puniku
wontên kang ngarani kirang
mangalèr mangidul kêdhik

nulya Sunan Kalijaga
nêmbah minggah mêrgagah anèng nginggil
anyandhak mustakanipun
nênggih masigid Dêmak
asta kanan anyandhak pêpucukipun
sumôngga sanak sadaya
mênggah keblat kadospundi

kang para wali amawas
sampun lêrês keblate kang masigid
kalawan kakbah puniku
Sunan Kali gya lênggah
duk sêmana wêktunira manjing Subuh
Sunan Kalijaga adan
Sunan Benang kang ngimani

sabakdanira asalat
mapan wontên gumandhul nèng masigid
sira gada ênggènipun
inguthik sampun tiba
tiningalan lamun wontên suratipun
unining surat rasukan
lorodane Kangjêng Nabi

salalahu ngaleyasalam
dhumawuha marang pra wali Jawi
wruhanira klambiningsun
aran Ôntakusuma
Sèh Malaya ingkang sun paringi iku
ulêse badinaningwang
takwa arane si gondhil

sapa-sapa ingkang dadya
babêkêle nagara tanah Jawi
si gondhil gon-anggonipun
Jêng Sunan Benang nabda
iya sira jêbèngkang pinaring Rasul
lorodan kulambi aran
Kyai Ôntakusumadi

ulêse brindhil kang warna
badinane Jêng Nabi kang pinaring
tanah Jawa bêkêlipun
Jêng Sunan Kali nêmbah
marang guru tinampan kulambi sampun
sarwi sujud nêkêm sirah
kaping tiga nulya tangi

kalangkung sokur ing Suksma
kaping kalih marang ing Kangjêng Nabi
wus dadya kang masjid agung
Dêmak langkung kawuryan
Sunan Ngudung nêmbung kulambi sinambut
Ôntakusuma kagêm prang
antuka suphangat Nabi

nulya dèn ulungkên inggal
marang sira wau Jêng Sunan Kali
wus tinampèn Sunan Ngudung
saksana gya umangkat
mring barisan wong Islam kasor prangipun
kèh kang pêjah nandhang brana
unggul prang wong Majapait

Sunan Ngudung èsmu merang
de wong Islam kalah lawan wong kapir
risaksana dandan gupuh
ngagêm kang prajuritan
Kyai Ôntakusuma uwus rinasuk
anulya nitih turôngga
tan sêdya mundur ing jurit



Durma
Sunan Ngudung wus nêngahi rananggana
ngêmbat watang kumitir
wong ing Majalêngka
payo sun kêmbulana
dèn padha sudirèng wèsthi
kiya dipatya
ing Têrung kang ngabani


mring prajurit Majapait kinèn mangsah
kroyokên ing ajurit
Ngudung paksa lanang
prange môngsa pelaga
wong santri karyane ngêmis
prajurit mangsah
angrubut ing jurit


mara Sunan Ngudung ana saking ngarsa
ana kang saking kering
abendrong sanjata
prajurit sarwi surak
mimis tan ana 

 ngênèni
maring susunan
padha batur kang kêni


prajurit ing Majapait ting jalêmpah
kabranan kênèng mimis
kulon lawan wetan
kathah kang samya pêjah
saking rowange pribadi
lor kidul kêni
kunarpa susun tindhih


sampun sirêp unine ingkang sanjata
prajurit Majapait
anumbak gya mangsah
nglarihi sangking kanan
kang sawênèh saking kering
sing wuri ngarsa
prasamya anglarihi


mring Susunan Ngudung wus datan tumama
binênthak kang prajurit
lawunge malêsat
katumbak rowangnya
kèh mati wong Majapait
prasamya rowang
tumbake angênèni


sampun sirna prajurit kang maju ing prang
Sunan Ngudung sêsirig
sarwi sumbar-sumbar
êndi ingkang minôngka
senapatining ajurit
mêtua ing prang
atandhing lawan mami


lir sinêbit Dipati Têrung karnanya
Pêcattôndha nulya glis
ngrasuk prajuritan
nulya nitih turengga
angagêm waos kumitir
ingêmbat-êmbat
saksana wus apanggih


yun-ayunan Sunan Ngudung lan dipatya
lawungira wus uthik
pan gêbang-ginêbang
datanpa bisa numbakya
sami prawirane kalih
sadangunira
tan bisa anglantari


kuciwane Susunan Ngudung wus sayah
dènnya prang wus sakenjing
ngantos praptèng ngasar
karosanira suda
lawungira wus katitih
gya Pêcattôndha
lawungira mranani


jajanira Sunan Ngudung kaprajaya
anêrus maring gigir
kang rah sumamburat
niba lajêng palastra 


Kyai Ôntakusuma glis
konus umêsat
mantuk mring Dêmak nagri


layonira Sunan Ngudung wus rinêbat
marang wong Islam kêni
nulya sinucenan
tinrapakên bandhosa
nulya ingulihkên aglis
barising Islam
maksih pajêg nadhahi


pêrangira prajuriting Majalêngka
gantya ingkang winarni
Ki Ôntakusuma
mantuke kuthah êrah
kagyat Jêng Susunan Kali
nulya cinandhak
rasukan gya ingisis


Sunan Kalijaga nulya mring wismanya
Sunan Ngudung kang rabi
lajêng awêwarta
bok ayu dika wruha
si kakang kados ngêmasi
nèng adilaga
kang bok ayu nauri


sintên adhi ingkang pawarta ing dika
Sunan Kali ngling malih
Ki Ôntakusuma
mantuke kuthah êrah
rinêksa jawining pasthi
yèn sajronira
sintên kwasa mambêngi


rabinira Sunan Ngudung jrit karuna
tan adangu gya prapti
wau layonira
Sunan Ngudung ing Dêmak
jinujugakên ing masjid
pra wali samya
anyalatakên sami


sinarèkkên lor kulon misjad wus purna
mangkana kang winarni
caraka wus prapta
kang marang ing Palembang
Ki Arya Damar ngintuni
marang kang putra
bêbantu ing ajurit


warni pêthi nèng paprangan dèn bukaka
pêthi wus dèn tampani
mring Dipatya Dêmak
ingaturakên Sunan
Benang angandika aris
mring kaponakan
atmajane kang rayi


Sunan Kudus dadya panguluning Dêmak
Kudus kang dèn lênggahi
babo putraningwang
patine

ramanira
apan sira kang prayogi
anggêntyanana
sumilih senapati


angrèhêna sakèhe prajurit Islam
nuli banjur ajurit
marang Majalêngka
isun gawani sarat
ramanira Sunan Giri
sarta anggawaa
sakèhe para wali


jurungana ing yudane lah unggula
Susunan Gunungjati
anambungi sabda
jêbèng iya manira
maring rowang sirèki
bêbadhong ingwang
ginawa kaum mami


yèn wus sira prapta anèng pabarisan
kirabên badhong mami
nulya Sunan Benang
alon dènnya ngandika
lan yèn wus prapta ing jurit
lah kirabêna
saking Palembang pêthi


atur sêmbah Sunan Kudus tur sandika
drêmi amba nglampahi
malih angandika
hèh adhi Giri sira
ing Madura Si Dipati
Sumênêp Blega
padha undangên sami


marang Giri padha sira klumpukêna
banjêla ing ajurit
padha putra nata
Majapait kang Islam
miwah kang nèng Pranaragi
padha maguta
angrêmuk Majapait


Sunan Giri ature inggih sandika
wus pradandanan sami
bodhol saking Dêmak
prapta ing pabarisan
wus kumpul sami miranti
lan baris lawan
Susunan Giri mangkin


Dipati ing Madura lan Pamêkasan
Sumênêp Adipati
Balega wus prapta
anèng ing pabarisan
dipati ing Pranaragi
sampun anglêmpak
lan baris Islam sami


badhongira Sunan Gunungjati nulya
kinirab amêdali
kang tikus awêndran
marang pakuwon 

 mêngsah
anacah angêrikiti
marang dandanan-
nira wong Majapait


lêbur kabèh dandanane wong ayuda
panganggoning prajurit
praboting turôngga
ambên apus lan larap
miwah sarungan kêndhali
lêbur sadaya
gègèr wong Majapait


dene tikus iki baya tikus apa
rinêbut nora kêni
têkane awêndran
playune jêranthalan
nyaut landheyan sirnanting
pan kadya rangas
ngarêngês sabên wêngi


sangunira kang pinangan sampun têlas
rinênggês tikus prapti
nulya enjangira
Sunan Kudus têngara
amêdali ing ajurit
barise aglar
ayun-ayunan jurit


lan barise wadyabala Majalêngka
senapatining jurit
Têrung Pêcattôndha
ngrèhakên pra dipatya
Radèn Gugur kang nindhihi
Ki Gajahmada
ingkang among prajurit


Sunan Kudus parentah pêthi kinirab
sangking Plembang wus mijil
tawon dhas awêndran
gumludhug ing awiyat
mêndhung dhêdhêt awor riris
mêsês kang barat
mulêg lesus nampêki


sindhung riwut siwat-siwut awor barat
tawon ambyuk ngêbyuki
angêntupi ika
tan kêna sinawawa
samyabuh sakèhing jalmi
bêngêb rainya
bingung wong Majapait


ting balêsar kesahe tan wruh ing papan
pati-pati gagapi
sampun sirna gêmpang
barit ing Majalêngka
kocapa wau narpati
Sri Brawijaya
miyat lamun kang abdi


sirnanira pinarag dening ampuhan
mêmpên 

 sri narapati
sarupaning lawang
prasamya kinuncenan
nulya muja sri bupati
marang ing dewa
kang wangkingan sawiji


Kyai Kalamunyêng mêdal sangking wadhah
mubêng jabaning kori
mangkana wong Islam
sarêng mungsuhe dhadhal
kadhaton kinêpung kikis
prasamya mêrpak
lawang sami kinunci


kang prajurit prasamya ngrangsang bata
Ki Kalamunyêng aglis
nrajang mungsuh sura
kang samya ngrangsang bata
ting gadêbug dèn sundêpi
ewon kang pêjah
tan wruh sangkaning pati


sampun katur marang senapatinira
Sunan Kudus prihatin
angaturi nulya
Sunan Giri gya prapta
lan sakèhe para wali
sumôngga karsa
kawula tan kadugi


kang prajurit Islam samya kathah pêjah
tatune sami kêris
tanpa pinarjaya
samya tatu sadaya
ngandika Susunan Giri
jêbèng manira
iku kang duwe kardi


sakathahe pra wali lan pra ngulama
padha milua mami
marang pinggir bata
sapurining kadhatyan
wus dhèrèk kang para wali
prapta susunan
angadêg adan sami


ing nalika adan Kalamunyêng nrajang
maju-maju kabalik
nglèprèh ibêrira
satêngahe ing adan
kang pra wali aningali
kêris kang prapta
cumlorot kadya thathit


pan lêligan kang dhuwung kêbat acukat
mêndarang dhapurnèki
wruh yèn kamanungsan
kang dhuwung nulya kesah
wangsul mring gènira lami
Sang Brawijaya
dènnya muja sêmadi


datan kêna jinaluk mustikanira
Islam ingkang gumanti
alam 

 tang linakyan
putra wus gama Islam
anulya mekrat sang aji
lan wadya kang prak
garwa tinilar puri


ingkang nama Ratu Dwarawati Cêmpa
nulya kang para wali
lumêbêt ing pura
naranata tan ana
sawadyane sirna ênting
èstri lan priya
mung kari nini-nini


sampun katur tinakonan saurira
lan Ratu Dwarati
samya ajrih nyêlak
dunya brana gumêlar
tan ingopèn para wali
amung kêndhaga
ingkang dipun ungkabi


isi dhuwung lêligan akuthah êrah
sarunganira sandhing
wus katur susunan
kang dhuwung gya cinandhak
sinarungakên tumuli
malih ambukak
glêdhêg nginggil pribadi


isi dhuwung kêkalih ing wastanira
Ki Sangkêlat satunggil
lan Ki Mesadular
wus winangking Jêng Sunan
Giri dhuwung tiga sami
ingagêm samya
gya sunan amanggihi


marang Ratu Dwarawati paran karsa-
nya ing ratu nauri
dhuh Giri putwèngwang
manira pan wus tuwa
parakna mring Ngampèlgadhing
sigra jinolang
prajurit Islam ngiring


Sunan Kudus tinimbalan sampun prapta
jêbèng sira kang dadi
senapatining prang
srah isining kadhatyan
dunya brana gumlar sami
wajibe sira
barana kang duwèni


ingsun mundur lan para wali sadaya
amasanggrahan sami
risaksana budhal
pra wali masanggrahan
Sunan Kudus prapta aglis
kang wadya Islam
angrêrayahi sami


sawusira rêsik dunya jroning pura
Sunan Kudus gya mijil
marang pasanggrahan
wong Islam 

 wus bubaran
sirna ilang kartèng bumi
sêngkalanira
dub bêdhah Majapait


dalunira Jêng Sunan Giri tumêdhak
mring pasanggrahan siwi
Sunan Kudus ingkang
minôngka senapatya
Sunan Giri ngandika ris
jêbèng aturna
iki dhuwung kêkalih


Ki Sangkêlat kalawan Ki Mesanular
waris kraton darbèni
mring Dipati Dêmak
Ki Kalamunyêng iya
sun rawatane nèng Giri
pan kêris setan
dimène mari dhingin


ingsun mulih mring Giri sakancaningwang
sakèhe para wali
yèn wus karyanira
nêlukkên Pêcattôndha
kang mêmpên sarya bêbiting
samangsanira
mulih ingsun barêngi


matur nêmbah Sunan Kudus mring kang rama
sakarsa anjurungi
nulya siyangira
Sunan Giri budhalan
sakancane para wali
ing dalêm prapta
sêkar gambuh gumanti



Gambuh
kocap Susunan Kudus
angandika mring pra dipatya gung
kang wus Islam padha nêlukêna sami
mring sakèh dipatinipun
ing Majapait kang lolos


lumaywèng kalah pupuh
kalumpukna kang tan gêlêm têluk
patènana boyongên rabinirèki
jarahên sadonyanipun
aywana wêdi pakewoh


dene Dipati Têrung
kang amêmpên nèng bêbitingipun
sun ijène tandhing padha senapati
Dipatine Surèngkewuh
mangetan nêlukna kang wong


Tandhês Blambanganipun
Adipati Madura puniku
lan Sumênêp Balega iya dipati
urut 

 pasisir sadarum
dèn têlukna sapangulon


padha mêtua nglaut
Adipati Pranaraga iku
nêlukêna Madiun lan Jagaragi
Jipang ing saurutipun
Garobogan sapangulon


Pêngging dipatinipun
Dayaningrat sasat kadya ratu
apan akèh rerehanira dipati
Kêdhu Bagêlèn Mataun
Banyumas Nglêdhok lan Gowong


pra dipatya wotsantun
nulya sami bodholan sadarum
rêbut paran wau kang para dipati
ana mangetan mangidul
mangulon lawan mangalor


kang dhèrèk Sunan Kudus
kang kari Islam Tuban Sidayu
sapangilèn andhêge Carêbon Têgil
Têlukan anyar sadarum
wong Majapait kumroyok


sakiwa têngênipun
Srêngat Blitar Kadhiri lan Nganjuk
maksih gabag pasanggrahanira sami
mangkana Susunan Kudus
lan santri pêpitu miyos


nyêlaki bètèngipun
wau sira dipati ing Têrung
pêngrasane kang jagi plataran sami
wong kêthèn yutan angêpung
balabar lir samodra rob


nuli ngaturan wêruh
marang wau Sang Dipati Têrung
lamun bètèng ing mangkya kinêpung kikis
saubêngipun akêmput
saking kathahing ponang wong


sigra Dipati Têrung
minggah bètèng pan lajêng andulu
sarêng miyat sumingêb panonirèki
sangking kèhira kang ngêpung
anulya tumurun gupoh


gunêm lan wadyanipun
tan kuwawa yèn mapaga pupuh
inggih saking kêkathahên mêngsahnèki 


suwawi sami atêluk
rakamta pyambak kang dados


ratuning baris Kudus
ngandika lon Sang Dipati Têrung
iya bênêr aturira iku sami
gya nurat sadadosipun
kang ulubalang kinongkon


ngaturkên suratipun
marang senapati Sunan Kudus
sampun mêdal caraka saking ing biting
lajêng tumamèng ing ngayun
Sunan Kudus ngandika lon


wong apa sira iku
dene têka anèng ngarsaningsun
atur sêmbah gusti kawula puniki
dutane Dipati Têrung
kang mêmpên jro ajrih miyos


angraos dosanipun
amba kinon tur surat pukulun
wus tinampan binuka ungêling tulis
kawula Dipati Têrung
atur pêjah gêsang ingong


têluk dhatêng sinuhun
kaatura anak rabi ulun
rajabrana wadya salêbêting biting
pan sadayanira konjuk
wajib kang mênang palugon


andarbèni sadarum
angandika Jêng Susunan Kudus
mring cundaka warahên si paman ugi
yèn têmên anggêpe mring sun
datan ana wali goroh


duwèni laku bujuk
nulya lèngsèr cundaka wotsantun
sampun prapta ulubalang jroning biting
lajêng tumama ing ngayun
sang dipati ngandika lon


kapriye ing lakumu
duta matur inggih sampun konjuk
surat tuwan binuka dipun tingali
timbalane dhatêng ulun
sing paman kalamun yêktos


inggal têmua ingsun
nora nana wali laku bujug
sarêng myarsa dipati bongkoki 

 aglis
sakèhe gêgamanipun
saha wadyanira bodhol


sêksana wus apangguh
arsa nêmbah Sang Dipati Têrung
dyan cinandhak astane kinon alinggih
si paman arsa wotsantun
môngsa puruna ragèng ngong


sinêmbah ing wong sêpuh
lagi pintên ing tumindakipun
saking Cêmpa sun paman kalawan mami
dupèh nyedani ramèngsun
wus takdire dadi layon


balikan paman Têrung
amikira ingkang maksihipun
wus parentah Susunan Kudus mring abdi
wong Islam sadayanipun
arsa umantuka bodhol


angampirana ngusung
paseban pajêksan Majalangu
ingsun karya surambine kang masigid
ing Dêmak pajêksan patut
saksana wau binêdhol


sadayane wus ngusung
nulya mangkat Jêng Susunan Kudus
adipati ing Têrung pan datan kari
babêktan bongkokanipun
Sunan Giri myarsa bodhol


saking ing dalêmipun
sakancane pra wali sadarum
wus kapêthuk lan baris agêng ing margi
panggih lan Susunan Kudus
ing Dêmak anulya rawoh


panggih lawan Sinuhun
Benang lan Dipati Dêmak sampun
apadene lan Sunan ing Gunungjati
Sunan Kalijaga nêngguh
duk lungguh apan patêmon


Susunan Giri sampun
sêsalaman lawan kang Sinuhun
Benang lawan Susunan ing Gunungjati
Sunan Kali kapatipun
Dipati Dêmak agupoh


mring Sunan Giri ngujung
sawusira pra wali sadarum
sêsalaman nulya

 Sunan Kudus aglis
mangaras suku angujung
mring Susunan Benang bukoh


gya mring Susunan Gunung-
jati lawan Sunan Kali sampun
wus satata sadayane sami linggih
umatur Susunan Kudus
dhumatêng sang maha yêktos


ing Benang kang Sinuhun
badan kawula inggih ingutus
kêkanthenan sakathahe para wali
ambêdhah ing Majalangu
sabêdhahipun sang katong


Brawijaya tan pangguh
mekhrat kalanira amba kêpung
yèn mijila tan wontên ingkang manggihi
musnanipun nèng kadhatun
kawula ubrês tan panggoh


nulya ngaturkên dhuwung
Sunan Kudus marang sang awiku
Ki Sangkêlat lawan Ki Mesanulari
ampeyanira pan agung
miwah ingkang waos-waos


Kalamunyêng pukulun
rinawatan nèng Giri pukulun
dimèn mantuk kang dhuwung ngudubilahi
dhuwung tanpa katon ngamuk
wong Islam kathah macethot


wus ginancar sadarum
wiwit dumugi wêkasanipun
panungkule Dipati Têrung puniki
sumôngga karsa pukulun
Sunan Benang ngandika lon


mring sang dipatya wau
ing Dêmak kinèn nampani dhuwung
Ki Sangkêlat kalawan Mesanulari
sak-ampeyane sadarum
kang dhuwung kalawan waos


lan jarahan sadarum
sira kang wajib darbe puniku
lan arinta Si Pêcattôndha puniki
karyanên santana ngayun
Têrung paringna kang lunggoh


wismakna Dêmak iku
têtêpa kaya nèng Majalangu
besuk Soma jêbèng miyosa 

 tinangkil
ingsun adêgakên ratu
dèn samêkta sami katong


ana caraning ratu
panganggo lan upacaranipun
tilarane ramanira Majapait
kasaru wau karangwuh
kang nêlukkên ngetan ngulon


tinimbalan sadarum
Dipati Mandura Surèngkewuh
ing Mêkasan Sumênêp lan Pranaragi
Balega anèng ing ngayun
ngaturkên têlukan kang wong


nulya bubaran wau
sami mondhok ing sadayanipun
praptèng dina Soma miyos sang dipati
wus karya paglaran ratu
sitinggil wus pêpak kang wong


pra wali kanan lungguh
atarapan pinarêkanipun
angandika Kangjêng Sunan Benang malih
sakèh kang seba sadarum
pirsakêna ujar ingong


Dipatya Dêmak iku
mangkya ingsun junjung dadya ratu
ngèstrènana sakèhe kang samya nangkil
Sultan Senapati Jimbun
Panêmbahan Blambang katong


dene pêpatihipun
wong têka Ngatasangin rinipun
Kyana Patih Mangkurat ingkang sêsiwi
Ki Wanapala wus mungguh
sumbaga prawira tanggon


pra wali donga sampun
nurbuwat kang ngamini gumuruh
wusiramin adhêdhaharan prasami
sawuse bubar sadarum
sri bupati angadhaton


mangkana kang winuwus
karsanira Jêng Susunan Kudus
ngambil krama putranira sang dipati
Pêcattôndha èstri ayu
pan ingucap kang patêmon


ginawanan bêndhe wus
mila ran Ki Macan yèn tinabuh
kadya macan angombang brangêngêng 

 muni
pra wali sadaya mantuk
mring tanah sawiyos-wiyos


wontên sêmpalan catur
kang dhinapur nanging dadya catur
bêbukane Ki Lêmahbang dadya wali
maksih Buda tapa gêntur
sakarsanira pan dados


molah-malèh kang wujud
mindha barang kang rêrupan putus
duk sêmana anyantri mring Sunan Giri
wus lawas tan olèh wuruk
maksih siningkur yèn têmon


Sunan Giri lan kaum
Ki Lêmahbang graita ing kalbu
nora talah slawase gêguru mami
angsal lakon awak ingsun
kèndêl tan ana miraos


ngrudatin sakêlangkung
nulya ana osike kang muncul
sakal ilang Ki Lêmahbang datan kèksi
arsa wruh jênênging ngèlmu
ngrumiyini dènnya manggon


nèng pamulanganipun
anyeluman tan ana kang wêruh
sapraptane pra wali lan para mukmin
tan ana kang aruh-aruh
tan wêruh sakèhing uwong


Jêng Sunan Giri rawuh
ningali Lêmahbang dadya lêmbut
nèng wurine ngandhaping pra wali mukmin
Lêmahbang pangrasanipun
tan wruh Sunan Jurudêmong



Jurudêmung
Jêng Sunan Giri pinarak
manggih ingkang samya rawuh
tan ngandika gêpok ngèlmu
kang èdi kang kak lyanira
sarta liriking pandulu
tansah maring kang nyeluman
Lêmahbang graitèng kalbu


baya wêruh Jêng Susunan
iya maring raganingsun
atur sêmbah nulya mundur
Ki Lêmahbang palarasan
ajrih isin mring sinuhun
nyiluman yèn kabrabehan 


kapriye ing akal ingsun


Susunan Giri ngandika
hèh sakèhe sanak ingsun
rêksikana mandira gung
kang anèng têngahing wana
besuk Sênèn padha nglumpuk
ngrasakkên ngèlmu kang êkak
nèng wisma kèh drigamèngsun


ature sami sandika
wus bubaran samya mantuk
praptèng dina Somanipun
Ki Lêmahbang sarêng myarsa
ngrumiyini nèng jro kamu
tambining oyod jro lêmah
salin rupa cacing kalung


tan wujud wong Ki Lêmahbang
nulya Sunan Giri rawuh
ing ngisoring mandira gung
pra wali wus samya pêpak
gya sunan ngandika arum
amulangkên ngèlmu êkak
dununge sipat rongpuluh


sinurupkên anèng badan
loghate lan muradipun
gya pinisah panthanipun
napsiyah lawan salbiyah
mangani maknawiyahu
miwah istitna istikar
mula jamahe winuwus


mangani lan maknawiyah
wore lan martabat pitu
dunung nèng kakikènipun
tumrap minôngka pratôndha
êmpane nèng badan wujud
dudu iki dudu ika
iya iki iya iku


pangagone kang wali kas
saèstu napsi wahdihu
sori khali lail lan wu
lohattolah rasakêna
lan murat yèn wis katêmu
lumuh krana dunyanira
doyan bungah karêm mungkur


yèn maksih ywa nganggo sira
mutahawilah ashadu
muta asita cinatur
itnangala anpusinna
wa wasabaha ngindannu
la ilaha ilahuwa
lohat murade katêmu


kang nganggo mukmin kang êkas


wirangi ing Pangranipun
yèn tan mangkono ywa muncu
anganggo muta asitah
muta akirah dhinapur
wa ashadu lailaha
ilalah lawan ashadu


ana Mukhammadrallah
lohate ya dèn katêmu
kang nganggo mukmin ngam iku
mutra rinasakkên dadya
katêlune iya dhaup
tunggal nêng sun lawan Allah
tunggal osik sun lan Rasul


nulya pra wali bubaran
Lêmahbang awor lan lêbu
wus lêga tyase angrungu
malih uwong kadya saban
pan tansah amuntir ngèlmu
wal kiyamulohatira
jumênêng Allah kang Agung


iya lawan dhèwèkira
ijab kiyase ginangsur
wus padha suraosipun
Lêmahbang kajabariyah
gonira nglakoni ngèlmu
sapraptane wismanira
ngadêg ing pamulangipun


wong Buda kang masuk Islam
samya winuruk ing ngèlmu
jumênêng lan dhèwèkipun
sabêdhahe Majalêngka
brêsotan sêntana rawuh
anyambat marang Lêmahbang
kang adoh sapasar rawuh


kang cêlak tan ana mirsa
yèn Lêmahbang dadya guru
lami-lami kawêntar wus
mring Susunan Giripura
parentah putusan gupuh
animbaling Sèh Lêmahbang
caraka pan sampun pangguh


Sèh Lêmahbang angandika
ngandika marang Sinuhun
Ki Lêmahbang sauripun
môngsa gêlêma Lêmahbang
yèn tan lawan Allahipun
dèn inggal sira matura
utusan mantuk umatur


datan purun pun Lêmahbang
Sunan Giri ngandika rum

| Ki Allah ya timbalana
kang utusan nulya wangsul 


panggih Ki Allah ngandikan
andika maring Sinuhun


Ki Lêmahbang saurira
Ki Allah tan bisa mlaku
yèn Ki Lêmahbang tan tumut
dèn enggal dika matura
duta cangkelak nus mantuk
aturipun Sèh Lêmahbang
Ki Allah tan bisa mlaku


yèn tan lawan Ki Lêmahbang
angandika jêng sinuhun
iya timbalana gupuh
Ki Lêmahbang sarta Allah
caraka wangsul wus tundhuk
Ki Lêmahbang sarta Allah
dika ngandikan sinuhun


ngucap yèku kabênêran
nênimbali têmbungipun
nulya mangkat kalihipun
caraka lawan Lêmahbang
sapraptanira ing ngayun
ngandika lon jêng sinuhun
Lêmahbang pan ora tuhu


saujarira sun undang
bola-bali kaping têlu
Sèh Lêmahbang aturipun
yèn amba botên têmêna
pindho damêl eklasipun
yèn was-wasa dados tiwas
Sunan Giri ngandika rum


parentahing Hyang maringwang
sira pan kinèn angukum
Sèh Lêmahbang gya umatur
sakarsa dhatêng sumôngga
gya susuhunan narik dhuwung
dyan ginoco jajanira
trus gigir rah kuning nyêmbur


niba pêjah Sèh Lêmahbang
arsa sinambut sumêbut
musna sarêng raganipun
sarwi nyuwara ing benjang
yèn ana jênênging ratu
Sunan Mangkurat abala
bacingah sun malês ukum


nak putu Giri sun rusak
Sunan Giri asru muwus
kang êmbuh-êmbuh cinatur
kabèh-kabèh karsaning Hyang
gadêbog sinabda sampun
dadya jisime Lêmahbang
ingadhêp wali sadarum


sabatira

 kawan dasa
prapta samya nuwun labuh
pêjah marang gurunipun
Sèh Lêmahbang gilang-gilang
Sunan Giri ngandika rum
layon pêndhêmên awasna
sabat kang padharsa labuh


yèn ngraga suksma belaa
gya pinêndhêm wus ingurug
esuke manèh dhinudhuk
kang jisim bosok sadaya
gandanira amis arum
nulya malih ingurugan
pra sabat marak ing ngayun


Sunan Giri lon ngandika
mula ya wong patang puluh
mung gurunira kang kokum
sabat patang puluh bubar
ana mampir wismanipun
pawarta garwa Lêmahbang
lan saanak putunipun


Ni Lêmahbang jrit karuna
sêkala lajêng lumayu
weg-wegan prapta ing ngayun
pra wali pan maksih pêpak
nèng pinarag gènnya wau
prasamya apagunêman
Ni Lêmahbang awotsantun


milamba marêk ing tuwan
mila lakyamba linampus
inggih paran dosanipun
kawula tan suka lila
sakèhe kang para wiku
nuwun adil paukuman
Sunan Giri ngandika rum


Ni Lêmahbang wruhanira
pan ora matèni ingsun
marang lakinira iku
karêpe dhewe pan arsa
amunggah marang swarga gung
manira kinèn jongkongna
lah dêlêngên kae dhuwur


Ni Lêmahbang gya tumênga
kang langit bêdhah kadulu
pan katingal lakènipun
anèng kaswargan kêncana
ingayap widadarywa gung
nèng dhampar sêsotya mubyar
Ni Lêmahbang gya tumungkul


atur sêmbah mring susunan
inggih amba langkung nuwun
sampun miyat laki ulun


anèng kaswargan kancana
kula gusti nuwun mantuk
wus linilan gya bubaran
sang para wali sadarum


gantya ingkang winursita
sakawone Dèn Mas Gugur
lajêng martapa nèng gunung
rawuh ing arga Dumilah
langkung dènira ginêntur
mrayayang datan katingal
jêjuluk Susunan Lawu


bisa ngambah ing gêgana
ngratoni lêlêmbut gunung
salêkêrira sadarum
kang darah Sri Brawijaya
kèh kabrasat tan winuwus
ana mring Giri dhepoknya
kocap Jurutaninipun


ngadêgkên tajug kawuryan
ngajêngakên lèpèn agung
mangkana ingkang winuwus
baya putih lami tapa
Sawangan jladri gènipun
anungsung nurut bêngawan
sarêng dumugi ing Butuh


nulya mêntas malih warna
manungsa kalangkung bagus
Bajul Sêngara ranipun
wira-wiri pinggir toya
nulya na wanodya ayu
anake Kiyaki Bêtah
pan sarêng dulu-dinulu


kalihe samya kasmaran
anulya pinondhong gapyuk
binêkta ing wismanipun
gya sare apulangraras
sawusira pulang lulut
wêwêkase yayi poma
ywa dokok abahan dhuwur


èstri nyudakkên lêksana
angungkuli marang kakung
poma yayi dèn aemut
bok rara umatur sagah
angaras nulya umantuk
Bajul Sêngara nyiluman
kayangan bêngawan gêbyur


nênggih sabên dalu prapta
lan sang dyah cumbanèng lulut
lami-lami wawrat sampun
ya ta kiyai ing Bêtah
têtanya mring putranipun
sapa rowangira wawrat
tan 

 wontên karsa Hyang Agung


Ki Butuh waspadèng tingal
wawratan yèn benjangipun
badhe nurunakên ratu
kang atmaja gya tinilar
maring pratapan gunung duk
wus sêpuh wawratan mêdal
miyos jalu warna bagus


tôngga têparone myarsa
yèn bok rara darbe sunu
samya jagongan yèn dalu
têngah wêngi abubaran
mung wong siji ingkang kantun
sapraptane puputira
sabên dalu maksih tunggu


mangkana wusing sapasar
bok rara pan ala nganggur
ngantih amusoni kapuk
sawusnya bêthut sinêlap
nèng nginggil panggenanipun
kang jagong tiyang satunggal
sarêng dalune winuwus


prapta kang jagong satunggal
sayah lungguh nulya turu
kungkulan likasan bêthut
anulya amalih baya
sarwi angandika arum
hèh yayi sira racuta
likasanira lan bêthut


ilang kasêktèn manira
de wus sun warah karuhun
ywa dokok dandananipun
nèng nginggil ngungkuli priya
sun titip nakira jalu
ranana Jaya Sêngara
isun mring Sawangan mantuk


wus gêbyur ngèli bêngawan
sang dyah kalangkung gêgêtun
datan nyana lakinipun
sangsaya ing lama-lama
Jaka Sêngara akir wus
takèn pundi sudarmèngwang
anulya mangsit kang ibu


Jakasêngara duk myarsa
pamisike ibunipun
amerang kesah mring gunung
Marapi agêntur tapa
Côndragêni dhepokipun
kiwa têngên babing jurang
murwèng asmara manêkung



Asmaradana
kunêng gantya kang

 winarni
sabêdhahe Majalêngka
katawur sasêntanane
waune anaking ajar
Salokatara ingkang
Tujungputih dhepokipun
jalu kamantu narendra


Sukmalêngkara kang nami
anglabêti sayabara
marma kamantu sang katong
Brawijaya ping kalihnya
ran Prabu Nom Panular
Brawijaya kaping têlu
pan manjing dadya sêntana


marang tanah Sokawati
Dyan Bandung Suksmalêngkara
nèmpèli Kêdhung Srêngenge
padhepokan ngungkang toya
nama Kêbo Sahasah
tapanira langkung gêntur
manjing ajur-ajèr wignya


bisa amancala putri
bisa amancala putra
kalangkung sêkti gunane
nukmèng agal alit bisa
barang tapa linakyan
amarentah kèh lêlêmbut
dharat miwah jroning toya


pakarêmanirèng warih
sira Dyan Kêbo Sahasah
nulya dadya bajul putèh
ngadhaton dhasaring toya
Kêdhung Srêngenge ingkang
minôngka paglaranipun
yèn tinangkil wadyanira


sêmana Rahadèn Pêkik
dyan wau Kêbo Sahasah
kasmaran ing pawartane
putri Pêngging luwih endah
ayune tanpa sama
asor widadari nurun
nêdhêng birai sang rêtna


Kêbo Sahasah winarni
langkung kagiwang ing manah
arsa mring Pêngging sirage
lampahe awor maruta
tan kawarna ing marga
prapta ing Pêngging sang bagus
lajêng manjing jroning pura


tan ana ingkang udani
dènira alampah dhustha
sampun sêsilih namane
Rahadèn Suksmalêngkara
wus panggih lan sang rêtna
tyasira sang rêtna kenyut
pan sampun among

asmara


sabên-sabên dalu prapti
yèn siyang musnèng kayangan
langkung nyênyongah manahe
èstri priya samya brôngta
wau Rêtna Juwita
supe ing rama myang ibu
labête among turida


sêmana Sang Natèng Pêngging
Sri Makurung Dayaningrat
pinarak anèng dalême
alênggah lan garwanira
pramèswari sêmana
animbali putranipun
sang rêtna pan sampun prapta


dhasar putri ayu luwih
kasêmbuh asêmu brôngta
cahya ijo anglalêntrèh
mêpêg ingkang pasariran
jaja mlar mangkar-mangkar
kang rama graitèng kalbu
umiyat cahyaning putra


kadingarèn putra mami
cahya beda lawan saban
anglayung ijo warnane
pan mèmpêr pangantèn anyar
sêdhêng pinurwèng priya
kaya-kaya pandugèngsun
tinanyan môngsa ngakua


angandika sang dipati
babo nini putraningwang
mandhan rawa sira anggèr
owah saniskaranira
nini sira jarwaa
sang putri tyasnya kumêpyur
myarsa sabdane kang rama


punapa marma rama ji
ngandika ingkang mangkana
kang manah langkung kumêjot
kawula datan rumôngsa
darbea manah cidra
kang ibu nambungi wuwus
adhuh nini putraningwang


aywa sira kaduk tampi
ramanira iku uga
liwat sumêlang galihe
aningali marang sira
ing solah netyanira
tan eca raosing kalbu
manawa lara kasandhang


sang rêtna jêrit anangis
myarsa sabdane bunira
mundur mantuk mring dalême
sang dyah alara karuna
kagagas 

 ing wardaya
dènnya nandhang brôngta wuyung
kacihna ing ibunira


angandika sang dipati
marang pramèswarinira
nimas ririhên putrane
ni putri datan prasaja
dadya ribêd tyas ingwang
pramèswari wus tumanduk
kang putra ingimur raras


sang putri pan maksih kumbi
ya ta wau kawarnaa
pan sampun dalu wayahe
Rahadèn Sukmalêngkara
prapta malêbèng pura
malumpat ing banon agung
tan ana tinaha ing tyas


wus dangu anèng ing jawi
sang putri lagya pinarak
kalawan para cèthine
kalangkung ingarsa-arsa
jênat norana prapta
dene kongsi têngah dalu
bisa gawe larasmara


lara pati sun andhêmi
labêtku trisna si jênat
dene cidra ing jangjine
kang êmas Suksmalêngkara
bisa agawe brôngta
si disambêra ing kupu
diparaga rara kênya


Dyan Suksmalêngkara angling
anèng jawi latah-latah
dhuh mas mirah ingsun anggèr
papagên pun kakang prapta
umarêk ing kusuma
tan bêtah anahên wuyung
mung gusti kang anèng netra


mung èsêmira mas gusti
kang sun tuku tatu jaja
pun kakang tur pralayane
wus jumênêng sang kusuma
Radèn Suksmalêngkara
sang rêtna ingêmban sampun
binêkta marang paprêman


rinungrum kidung kakawin
Palugon lan Kuswaraga
Sinom Kênya Kadhirine
sinêlan Gôndakusuma
dhuh mirah jiwaningwang
kang asih ing dasihipun
intêne Suksmalêngkara


sang rêtna pinongah-pangih
pan sampun pulang asmara
nahên brôngta sakalihe 


angucap Suksmalêngkara
yayi mas mirah ingwang
aja sumêlang ing kalbu
sun labuhi lara pêjah


nadyan kawêntara gusti
pan ingsun môngsa susaha
sapa bisa nyêkêl mring ngong
sun bisa angraga suksma
ajur-ajèr tan kewran
sêmana pan sampun nutug
dènnya samya sih-sinihan


nêngêna kang pulangrêsmi
warnanên sang adipatya
animbali kawulane
kêkalih andêling karya
Rahadèn Pangalasan
lan Rahadèn Surônggèku
kinèn jêjêp jroning pura


sira sang prawira kalih
maripit pinggiring bata
prasamya prayitnèng kewoh
gêgaman tamsir lan pêdhang
prawira kalihira
Pangalasan wus tumanduk
tan pisah lan Dyan Surôngga


sinambêran ing kêkolik
têtuhu kalawan têkak
gantêr-gantêr panambêre
graita Dyan Pangalasan
lawan Radèn Surôngga
prasamya prayitnèng kewuh
wus kèdêran jroning pura


ing kaputrèn dèn jêjêpi
tan ana swaraning jalma
ing dalême sang lir sinom
swarane lir wong carita
araras kapiyarsa
swara myang gônda mrik arum
wus nyakra kalêbon dhustha


winarna kang andon rêsmi
myarsa kalêsiking jaba
ing lingsir dalu wayahe
Rahadèn Suksmalêngkara
lèngsèr sangking paprêman
Suksmalêngkara pan sampun
mêdal kori bêbutulan


Dyan Surôngga wus miranti
kapêthuk lan duratmaka
sigra dènnya atêtakon
hèh jalma ing ngêndi sira
dalu anèng jro pura
Suksmalêngkara 

 amuwus
lah iya wong kêmit ingwang


pan arsa angambil gêni
manira kapatèn damar
Radèn Surôngga wuwuse
swarane kaya si kakang
Ki Arya Pangalasan
sang duratmaka amuwus
iya ingsun Pangalasan


Surôngga angucap malih
kaya swarane adhimas
Rôngga Suwônda swarane
ya ingsun Rôngga Suwônda
Surôngga sru angucap
kaya Si Surôngga iku
ya ingsun Radèn Surôngga


sirèku jatining maling
Suksmalêngkara angucap
ya ingsun maling piyanggon
Radèn Surôngga narajang
duratmaka malumpat
wus alok kalêbon pandung
Suksmalêngkara narajang


Pangalasan anadhahi
pinêdhang kang duratmaka
awanti-wanti malèsèd
aramya candhak-cinandhak
lan Radèn Pangalasan
agênti suduk-sinuduk
tan ana pasah ing braja


Dyan Surôngga anulungi
trêngginas Suksmalêngkara
lan Surôngga gênti goco
ingkang pandung kinalihan
rame abôndayuda
pêdhang tangkis salin suduk
tan ana samya mundura



Durma
Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging


anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayah

kèh jalma prapti


pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling


Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi


sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri


sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling


pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin


sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih


kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni


langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agung

ganjarannèki


Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging


lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling


Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki


manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi


ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis


langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi


duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi


Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig 




wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit


wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi


ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi


ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni


lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi


inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami


sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis


sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti


salamine ulun anjajah pradesan


tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir


Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging


sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati


kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi


sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti


ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi


tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding


jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti


pandhita nom anama Jaka Sêngara
tanpa yayah lan bibi
nistha dama lola


sagah dèrèng kantênan
kawula ngantun nèng jawi
nata ngandika
timbalana mring ngarsi


kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti


matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi


lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni


wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis


duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi


wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri


sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling


dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir



sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling


dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti


amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati


lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami


kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir


kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling


gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi


wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih


lah malêsa anyuduk 

 Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting


yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati


wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari


ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji


sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling


ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis


wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis


duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih


kasayahên wau ki maling aguna
manjing kêndhiting putri


anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri


bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami


wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi


duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis


dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi


Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami


dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi


baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki


tinumbakan tibane datan tumama
mung wirangira kèksi
sira bajul pêthak
wus mêdal 

 binêdhilan
akudhung kampuhirèki
jingga pinrada
saparan dèn bêdhili


kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti


ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging


tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging


pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi


wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci


gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti


lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami


putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo 

 Kênonga ngantêpi
agami Islam
mantêp agami suci


Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti


Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami


wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






Sunan Ngudung wus nêngahi rananggana
ngêmbat watang kumitir
wong ing Majalêngka
payo sun kêmbulana
dèn padha sudirèng wèsthi
kiya dipatya
ing Têrung kang ngabani

mring prajurit Majapait kinèn mangsah
kroyokên ing ajurit
Ngudung paksa lanang
prange môngsa pelaga
wong santri karyane ngêmis
prajurit mangsah
angrubut ing jurit

mara Sunan Ngudung ana saking ngarsa
ana kang saking kering
abendrong sanjata
prajurit sarwi surak
mimis tan ana ngênèni
maring susunan
padha batur kang kêni

prajurit ing Majapait ting jalêmpah
kabranan kênèng mimis
kulon lawan wetan
kathah kang samya pêjah
saking rowange pribadi
lor kidul kêni
kunarpa susun tindhih

sampun sirêp unine ingkang sanjata
prajurit Majapait
anumbak gya mangsah
nglarihi sangking kanan
kang sawênèh saking kering
sing wuri ngarsa
prasamya anglarihi

mring Susunan Ngudung wus datan tumama
binênthak kang prajurit
lawunge malêsat
katumbak rowangnya
kèh mati wong Majapait
prasamya rowang
tumbake angênèni

sampun sirna prajurit kang maju ing prang
Sunan Ngudung sêsirig
sarwi sumbar-sumbar
êndi ingkang minôngka
senapatining ajurit
mêtua ing prang
atandhing lawan mami

lir sinêbit Dipati Têrung karnanya
Pêcattôndha nulya glis
ngrasuk prajuritan
nulya nitih turengga
angagêm waos kumitir
ingêmbat-êmbat
saksana wus apanggih

yun-ayunan Sunan Ngudung lan dipatya
lawungira wus uthik
pan gêbang-ginêbang
datanpa bisa numbakya
sami prawirane kalih
sadangunira
tan bisa anglantari

kuciwane Susunan Ngudung wus sayah
dènnya prang wus sakenjing
ngantos praptèng ngasar
karosanira suda
lawungira wus katitih
gya Pêcattôndha
lawungira mranani

jajanira Sunan Ngudung kaprajaya
anêrus maring gigir
kang rah sumamburat
niba lajêng palastra
Kyai Ôntakusuma glis
konus umêsat
mantuk mring Dêmak nagri

layonira Sunan Ngudung wus rinêbat
marang wong Islam kêni
nulya sinucenan
tinrapakên bandhosa
nulya ingulihkên aglis
barising Islam
maksih pajêg nadhahi

pêrangira prajuriting Majalêngka
gantya ingkang winarni
Ki Ôntakusuma
mantuke kuthah êrah
kagyat Jêng Susunan Kali
nulya cinandhak
rasukan gya ingisis

Sunan Kalijaga nulya mring wismanya
Sunan Ngudung kang rabi
lajêng awêwarta
bok ayu dika wruha
si kakang kados ngêmasi
nèng adilaga
kang bok ayu nauri

sintên adhi ingkang pawarta ing dika
Sunan Kali ngling malih
Ki Ôntakusuma
mantuke kuthah êrah
rinêksa jawining pasthi
yèn sajronira
sintên kwasa mambêngi

rabinira Sunan Ngudung jrit karuna
tan adangu gya prapti
wau layonira
Sunan Ngudung ing Dêmak
jinujugakên ing masjid
pra wali samya
anyalatakên sami

sinarèkkên lor kulon misjad wus purna
mangkana kang winarni
caraka wus prapta
kang marang ing Palembang
Ki Arya Damar ngintuni
marang kang putra
bêbantu ing ajurit

warni pêthi nèng paprangan dèn bukaka
pêthi wus dèn tampani
mring Dipatya Dêmak
ingaturakên Sunan
Benang angandika aris
mring kaponakan
atmajane kang rayi

Sunan Kudus dadya panguluning Dêmak
Kudus kang dèn lênggahi
babo putraningwang
patineramanira
apan sira kang prayogi
anggêntyanana
sumilih senapati

angrèhêna sakèhe prajurit Islam
nuli banjur ajurit
marang Majalêngka
isun gawani sarat
ramanira Sunan Giri
sarta anggawaa
sakèhe para wali

jurungana ing yudane lah unggula
Susunan Gunungjati
anambungi sabda
jêbèng iya manira
maring rowang sirèki
bêbadhong ingwang
ginawa kaum mami

yèn wus sira prapta anèng pabarisan
kirabên badhong mami
nulya Sunan Benang
alon dènnya ngandika
lan yèn wus prapta ing jurit
lah kirabêna
saking Palembang pêthi

atur sêmbah Sunan Kudus tur sandika
drêmi amba nglampahi
malih angandika
hèh adhi Giri sira
ing Madura Si Dipati
Sumênêp Blega
padha undangên sami

marang Giri padha sira klumpukêna
banjêla ing ajurit
padha putra nata
Majapait kang Islam
miwah kang nèng Pranaragi
padha maguta
angrêmuk Majapait

Sunan Giri ature inggih sandika
wus pradandanan sami
bodhol saking Dêmak
prapta ing pabarisan
wus kumpul sami miranti
lan baris lawan
Susunan Giri mangkin

Dipati ing Madura lan Pamêkasan
Sumênêp Adipati
Balega wus prapta
anèng ing pabarisan
dipati ing Pranaragi
sampun anglêmpak
lan baris Islam sami

badhongira Sunan Gunungjati nulya
kinirab amêdali
kang tikus awêndran
marang pakuwon mêngsah
anacah angêrikiti
marang dandanan-
nira wong Majapait

lêbur kabèh dandanane wong ayuda
panganggoning prajurit
praboting turôngga
ambên apus lan larap
miwah sarungan kêndhali
lêbur sadaya
gègèr wong Majapait

dene tikus iki baya tikus apa
rinêbut nora kêni
têkane awêndran
playune jêranthalan
nyaut landheyan sirnanting
pan kadya rangas
ngarêngês sabên wêngi

sangunira kang pinangan sampun têlas
rinênggês tikus prapti
nulya enjangira
Sunan Kudus têngara
amêdali ing ajurit
barise aglar
ayun-ayunan jurit

lan barise wadyabala Majalêngka
senapatining jurit
Têrung Pêcattôndha
ngrèhakên pra dipatya
Radèn Gugur kang nindhihi
Ki Gajahmada
ingkang among prajurit

Sunan Kudus parentah pêthi kinirab
sangking Plembang wus mijil
tawon dhas awêndran
gumludhug ing awiyat
mêndhung dhêdhêt awor riris
mêsês kang barat
mulêg lesus nampêki

sindhung riwut siwat-siwut awor barat
tawon ambyuk ngêbyuki
angêntupi ika
tan kêna sinawawa
samyabuh sakèhing jalmi
bêngêb rainya
bingung wong Majapait

ting balêsar kesahe tan wruh ing papan
pati-pati gagapi
sampun sirna gêmpang
barit ing Majalêngka
kocapa wau narpati
Sri Brawijaya
miyat lamun kang abdi

sirnanira pinarag dening ampuhan
mêmpên sri narapati
sarupaning lawang
prasamya kinuncenan
nulya muja sri bupati
marang ing dewa
kang wangkingan sawiji

Kyai Kalamunyêng mêdal sangking wadhah
mubêng jabaning kori
mangkana wong Islam
sarêng mungsuhe dhadhal
kadhaton kinêpung kikis
prasamya mêrpak
lawang sami kinunci

kang prajurit prasamya ngrangsang bata
Ki Kalamunyêng aglis
nrajang mungsuh sura
kang samya ngrangsang bata
ting gadêbug dèn sundêpi
ewon kang pêjah
tan wruh sangkaning pati

sampun katur marang senapatinira
Sunan Kudus prihatin
angaturi nulya
Sunan Giri gya prapta
lan sakèhe para wali
sumôngga karsa
kawula tan kadugi

kang prajurit Islam samya kathah pêjah
tatune sami kêris
tanpa pinarjaya
samya tatu sadaya
ngandika Susunan Giri
jêbèng manira
iku kang duwe kardi

sakathahe pra wali lan pra ngulama
padha milua mami
marang pinggir bata
sapurining kadhatyan
wus dhèrèk kang para wali
prapta susunan
angadêg adan sami

ing nalika adan Kalamunyêng nrajang
maju-maju kabalik
nglèprèh ibêrira
satêngahe ing adan
kang pra wali aningali
kêris kang prapta
cumlorot kadya thathit

pan lêligan kang dhuwung kêbat acukat
mêndarang dhapurnèki
wruh yèn kamanungsan
kang dhuwung nulya kesah
wangsul mring gènira lami
Sang Brawijaya
dènnya muja sêmadi

datan kêna jinaluk mustikanira
Islam ingkang gumanti
alam tang linakyan
putra wus gama Islam
anulya mekrat sang aji
lan wadya kang prak
garwa tinilar puri

ingkang nama Ratu Dwarawati Cêmpa
nulya kang para wali
lumêbêt ing pura
naranata tan ana
sawadyane sirna ênting
èstri lan priya
mung kari nini-nini

sampun katur tinakonan saurira
lan Ratu Dwarati
samya ajrih nyêlak
dunya brana gumêlar
tan ingopèn para wali
amung kêndhaga
ingkang dipun ungkabi

isi dhuwung lêligan akuthah êrah
sarunganira sandhing
wus katur susunan
kang dhuwung gya cinandhak
sinarungakên tumuli
malih ambukak
glêdhêg nginggil pribadi

isi dhuwung kêkalih ing wastanira
Ki Sangkêlat satunggil
lan Ki Mesadular
wus winangking Jêng Sunan
Giri dhuwung tiga sami
ingagêm samya
gya sunan amanggihi

marang Ratu Dwarawati paran karsa-
nya ing ratu nauri
dhuh Giri putwèngwang
manira pan wus tuwa
parakna mring Ngampèlgadhing
sigra jinolang
prajurit Islam ngiring

Sunan Kudus tinimbalan sampun prapta
jêbèng sira kang dadi
senapatining prang
srah isining kadhatyan
dunya brana gumlar sami
wajibe sira
barana kang duwèni

ingsun mundur lan para wali sadaya
amasanggrahan sami
risaksana budhal
pra wali masanggrahan
Sunan Kudus prapta aglis
kang wadya Islam
angrêrayahi sami

sawusira rêsik dunya jroning pura
Sunan Kudus gya mijil
marang pasanggrahan
wong Islam wus bubaran
sirna ilang kartèng bumi
sêngkalanira
dub bêdhah Majapait

dalunira Jêng Sunan Giri tumêdhak
mring pasanggrahan siwi
Sunan Kudus ingkang
minôngka senapatya
Sunan Giri ngandika ris
jêbèng aturna
iki dhuwung kêkalih

Ki Sangkêlat kalawan Ki Mesanular
waris kraton darbèni
mring Dipati Dêmak
Ki Kalamunyêng iya
sun rawatane nèng Giri
pan kêris setan
dimène mari dhingin

ingsun mulih mring Giri sakancaningwang
sakèhe para wali
yèn wus karyanira
nêlukkên Pêcattôndha
kang mêmpên sarya bêbiting
samangsanira
mulih ingsun barêngi

matur nêmbah Sunan Kudus mring kang rama
sakarsa anjurungi
nulya siyangira
Sunan Giri budhalan
sakancane para wali
ing dalêm prapta
sêkar gambuh gumanti



Gambuh
kocap Susunan Kudus
angandika mring pra dipatya gung
kang wus Islam padha nêlukêna sami
mring sakèh dipatinipun
ing Majapait kang lolos


lumaywèng kalah pupuh
kalumpukna kang tan gêlêm têluk
patènana boyongên rabinirèki
jarahên sadonyanipun
aywana wêdi pakewoh


dene Dipati Têrung
kang amêmpên nèng bêbitingipun
sun ijène tandhing padha senapati
Dipatine Surèngkewuh
mangetan nêlukna kang wong


Tandhês Blambanganipun
Adipati Madura puniku
lan Sumênêp Balega iya dipati
urut 

 pasisir sadarum
dèn têlukna sapangulon


padha mêtua nglaut
Adipati Pranaraga iku
nêlukêna Madiun lan Jagaragi
Jipang ing saurutipun
Garobogan sapangulon


Pêngging dipatinipun
Dayaningrat sasat kadya ratu
apan akèh rerehanira dipati
Kêdhu Bagêlèn Mataun
Banyumas Nglêdhok lan Gowong


pra dipatya wotsantun
nulya sami bodholan sadarum
rêbut paran wau kang para dipati
ana mangetan mangidul
mangulon lawan mangalor


kang dhèrèk Sunan Kudus
kang kari Islam Tuban Sidayu
sapangilèn andhêge Carêbon Têgil
Têlukan anyar sadarum
wong Majapait kumroyok


sakiwa têngênipun
Srêngat Blitar Kadhiri lan Nganjuk
maksih gabag pasanggrahanira sami
mangkana Susunan Kudus
lan santri pêpitu miyos


nyêlaki bètèngipun
wau sira dipati ing Têrung
pêngrasane kang jagi plataran sami
wong kêthèn yutan angêpung
balabar lir samodra rob


nuli ngaturan wêruh
marang wau Sang Dipati Têrung
lamun bètèng ing mangkya kinêpung kikis
saubêngipun akêmput
saking kathahing ponang wong


sigra Dipati Têrung
minggah bètèng pan lajêng andulu
sarêng miyat sumingêb panonirèki
sangking kèhira kang ngêpung
anulya tumurun gupoh


gunêm lan wadyanipun
tan kuwawa yèn mapaga pupuh
inggih saking kêkathahên mêngsahnèki 


suwawi sami atêluk
rakamta pyambak kang dados


ratuning baris Kudus
ngandika lon Sang Dipati Têrung
iya bênêr aturira iku sami
gya nurat sadadosipun
kang ulubalang kinongkon


ngaturkên suratipun
marang senapati Sunan Kudus
sampun mêdal caraka saking ing biting
lajêng tumamèng ing ngayun
Sunan Kudus ngandika lon


wong apa sira iku
dene têka anèng ngarsaningsun
atur sêmbah gusti kawula puniki
dutane Dipati Têrung
kang mêmpên jro ajrih miyos


angraos dosanipun
amba kinon tur surat pukulun
wus tinampan binuka ungêling tulis
kawula Dipati Têrung
atur pêjah gêsang ingong


têluk dhatêng sinuhun
kaatura anak rabi ulun
rajabrana wadya salêbêting biting
pan sadayanira konjuk
wajib kang mênang palugon


andarbèni sadarum
angandika Jêng Susunan Kudus
mring cundaka warahên si paman ugi
yèn têmên anggêpe mring sun
datan ana wali goroh


duwèni laku bujuk
nulya lèngsèr cundaka wotsantun
sampun prapta ulubalang jroning biting
lajêng tumama ing ngayun
sang dipati ngandika lon


kapriye ing lakumu
duta matur inggih sampun konjuk
surat tuwan binuka dipun tingali
timbalane dhatêng ulun
sing paman kalamun yêktos


inggal têmua ingsun
nora nana wali laku bujug
sarêng myarsa dipati bongkoki 

 aglis
sakèhe gêgamanipun
saha wadyanira bodhol


sêksana wus apangguh
arsa nêmbah Sang Dipati Têrung
dyan cinandhak astane kinon alinggih
si paman arsa wotsantun
môngsa puruna ragèng ngong


sinêmbah ing wong sêpuh
lagi pintên ing tumindakipun
saking Cêmpa sun paman kalawan mami
dupèh nyedani ramèngsun
wus takdire dadi layon


balikan paman Têrung
amikira ingkang maksihipun
wus parentah Susunan Kudus mring abdi
wong Islam sadayanipun
arsa umantuka bodhol


angampirana ngusung
paseban pajêksan Majalangu
ingsun karya surambine kang masigid
ing Dêmak pajêksan patut
saksana wau binêdhol


sadayane wus ngusung
nulya mangkat Jêng Susunan Kudus
adipati ing Têrung pan datan kari
babêktan bongkokanipun
Sunan Giri myarsa bodhol


saking ing dalêmipun
sakancane pra wali sadarum
wus kapêthuk lan baris agêng ing margi
panggih lan Susunan Kudus
ing Dêmak anulya rawoh


panggih lawan Sinuhun
Benang lan Dipati Dêmak sampun
apadene lan Sunan ing Gunungjati
Sunan Kalijaga nêngguh
duk lungguh apan patêmon


Susunan Giri sampun
sêsalaman lawan kang Sinuhun
Benang lawan Susunan ing Gunungjati
Sunan Kali kapatipun
Dipati Dêmak agupoh


mring Sunan Giri ngujung
sawusira pra wali sadarum
sêsalaman nulya

 Sunan Kudus aglis
mangaras suku angujung
mring Susunan Benang bukoh


gya mring Susunan Gunung-
jati lawan Sunan Kali sampun
wus satata sadayane sami linggih
umatur Susunan Kudus
dhumatêng sang maha yêktos


ing Benang kang Sinuhun
badan kawula inggih ingutus
kêkanthenan sakathahe para wali
ambêdhah ing Majalangu
sabêdhahipun sang katong


Brawijaya tan pangguh
mekhrat kalanira amba kêpung
yèn mijila tan wontên ingkang manggihi
musnanipun nèng kadhatun
kawula ubrês tan panggoh


nulya ngaturkên dhuwung
Sunan Kudus marang sang awiku
Ki Sangkêlat lawan Ki Mesanulari
ampeyanira pan agung
miwah ingkang waos-waos


Kalamunyêng pukulun
rinawatan nèng Giri pukulun
dimèn mantuk kang dhuwung ngudubilahi
dhuwung tanpa katon ngamuk
wong Islam kathah macethot


wus ginancar sadarum
wiwit dumugi wêkasanipun
panungkule Dipati Têrung puniki
sumôngga karsa pukulun
Sunan Benang ngandika lon


mring sang dipatya wau
ing Dêmak kinèn nampani dhuwung
Ki Sangkêlat kalawan Mesanulari
sak-ampeyane sadarum
kang dhuwung kalawan waos


lan jarahan sadarum
sira kang wajib darbe puniku
lan arinta Si Pêcattôndha puniki
karyanên santana ngayun
Têrung paringna kang lunggoh


wismakna Dêmak iku
têtêpa kaya nèng Majalangu
besuk Soma jêbèng miyosa 

 tinangkil
ingsun adêgakên ratu
dèn samêkta sami katong


ana caraning ratu
panganggo lan upacaranipun
tilarane ramanira Majapait
kasaru wau karangwuh
kang nêlukkên ngetan ngulon


tinimbalan sadarum
Dipati Mandura Surèngkewuh
ing Mêkasan Sumênêp lan Pranaragi
Balega anèng ing ngayun
ngaturkên têlukan kang wong


nulya bubaran wau
sami mondhok ing sadayanipun
praptèng dina Soma miyos sang dipati
wus karya paglaran ratu
sitinggil wus pêpak kang wong


pra wali kanan lungguh
atarapan pinarêkanipun
angandika Kangjêng Sunan Benang malih
sakèh kang seba sadarum
pirsakêna ujar ingong


Dipatya Dêmak iku
mangkya ingsun junjung dadya ratu
ngèstrènana sakèhe kang samya nangkil
Sultan Senapati Jimbun
Panêmbahan Blambang katong


dene pêpatihipun
wong têka Ngatasangin rinipun
Kyana Patih Mangkurat ingkang sêsiwi
Ki Wanapala wus mungguh
sumbaga prawira tanggon


pra wali donga sampun
nurbuwat kang ngamini gumuruh
wusiramin adhêdhaharan prasami
sawuse bubar sadarum
sri bupati angadhaton


mangkana kang winuwus
karsanira Jêng Susunan Kudus
ngambil krama putranira sang dipati
Pêcattôndha èstri ayu
pan ingucap kang patêmon


ginawanan bêndhe wus
mila ran Ki Macan yèn tinabuh
kadya macan angombang brangêngêng 

 muni
pra wali sadaya mantuk
mring tanah sawiyos-wiyos


wontên sêmpalan catur
kang dhinapur nanging dadya catur
bêbukane Ki Lêmahbang dadya wali
maksih Buda tapa gêntur
sakarsanira pan dados


molah-malèh kang wujud
mindha barang kang rêrupan putus
duk sêmana anyantri mring Sunan Giri
wus lawas tan olèh wuruk
maksih siningkur yèn têmon


Sunan Giri lan kaum
Ki Lêmahbang graita ing kalbu
nora talah slawase gêguru mami
angsal lakon awak ingsun
kèndêl tan ana miraos


ngrudatin sakêlangkung
nulya ana osike kang muncul
sakal ilang Ki Lêmahbang datan kèksi
arsa wruh jênênging ngèlmu
ngrumiyini dènnya manggon


nèng pamulanganipun
anyeluman tan ana kang wêruh
sapraptane pra wali lan para mukmin
tan ana kang aruh-aruh
tan wêruh sakèhing uwong


Jêng Sunan Giri rawuh
ningali Lêmahbang dadya lêmbut
nèng wurine ngandhaping pra wali mukmin
Lêmahbang pangrasanipun
tan wruh Sunan Jurudêmong



Jurudêmung
Jêng Sunan Giri pinarak
manggih ingkang samya rawuh
tan ngandika gêpok ngèlmu
kang èdi kang kak lyanira
sarta liriking pandulu
tansah maring kang nyeluman
Lêmahbang graitèng kalbu


baya wêruh Jêng Susunan
iya maring raganingsun
atur sêmbah nulya mundur
Ki Lêmahbang palarasan
ajrih isin mring sinuhun
nyiluman yèn kabrabehan 


kapriye ing akal ingsun


Susunan Giri ngandika
hèh sakèhe sanak ingsun
rêksikana mandira gung
kang anèng têngahing wana
besuk Sênèn padha nglumpuk
ngrasakkên ngèlmu kang êkak
nèng wisma kèh drigamèngsun


ature sami sandika
wus bubaran samya mantuk
praptèng dina Somanipun
Ki Lêmahbang sarêng myarsa
ngrumiyini nèng jro kamu
tambining oyod jro lêmah
salin rupa cacing kalung


tan wujud wong Ki Lêmahbang
nulya Sunan Giri rawuh
ing ngisoring mandira gung
pra wali wus samya pêpak
gya sunan ngandika arum
amulangkên ngèlmu êkak
dununge sipat rongpuluh


sinurupkên anèng badan
loghate lan muradipun
gya pinisah panthanipun
napsiyah lawan salbiyah
mangani maknawiyahu
miwah istitna istikar
mula jamahe winuwus


mangani lan maknawiyah
wore lan martabat pitu
dunung nèng kakikènipun
tumrap minôngka pratôndha
êmpane nèng badan wujud
dudu iki dudu ika
iya iki iya iku


pangagone kang wali kas
saèstu napsi wahdihu
sori khali lail lan wu
lohattolah rasakêna
lan murat yèn wis katêmu
lumuh krana dunyanira
doyan bungah karêm mungkur


yèn maksih ywa nganggo sira
mutahawilah ashadu
muta asita cinatur
itnangala anpusinna
wa wasabaha ngindannu
la ilaha ilahuwa
lohat murade katêmu


kang nganggo mukmin kang êkas


wirangi ing Pangranipun
yèn tan mangkono ywa muncu
anganggo muta asitah
muta akirah dhinapur
wa ashadu lailaha
ilalah lawan ashadu


ana Mukhammadrallah
lohate ya dèn katêmu
kang nganggo mukmin ngam iku
mutra rinasakkên dadya
katêlune iya dhaup
tunggal nêng sun lawan Allah
tunggal osik sun lan Rasul


nulya pra wali bubaran
Lêmahbang awor lan lêbu
wus lêga tyase angrungu
malih uwong kadya saban
pan tansah amuntir ngèlmu
wal kiyamulohatira
jumênêng Allah kang Agung


iya lawan dhèwèkira
ijab kiyase ginangsur
wus padha suraosipun
Lêmahbang kajabariyah
gonira nglakoni ngèlmu
sapraptane wismanira
ngadêg ing pamulangipun


wong Buda kang masuk Islam
samya winuruk ing ngèlmu
jumênêng lan dhèwèkipun
sabêdhahe Majalêngka
brêsotan sêntana rawuh
anyambat marang Lêmahbang
kang adoh sapasar rawuh


kang cêlak tan ana mirsa
yèn Lêmahbang dadya guru
lami-lami kawêntar wus
mring Susunan Giripura
parentah putusan gupuh
animbaling Sèh Lêmahbang
caraka pan sampun pangguh


Sèh Lêmahbang angandika
ngandika marang Sinuhun
Ki Lêmahbang sauripun
môngsa gêlêma Lêmahbang
yèn tan lawan Allahipun
dèn inggal sira matura
utusan mantuk umatur


datan purun pun Lêmahbang
Sunan Giri ngandika rum

| Ki Allah ya timbalana
kang utusan nulya wangsul 


panggih Ki Allah ngandikan
andika maring Sinuhun


Ki Lêmahbang saurira
Ki Allah tan bisa mlaku
yèn Ki Lêmahbang tan tumut
dèn enggal dika matura
duta cangkelak nus mantuk
aturipun Sèh Lêmahbang
Ki Allah tan bisa mlaku


yèn tan lawan Ki Lêmahbang
angandika jêng sinuhun
iya timbalana gupuh
Ki Lêmahbang sarta Allah
caraka wangsul wus tundhuk
Ki Lêmahbang sarta Allah
dika ngandikan sinuhun


ngucap yèku kabênêran
nênimbali têmbungipun
nulya mangkat kalihipun
caraka lawan Lêmahbang
sapraptanira ing ngayun
ngandika lon jêng sinuhun
Lêmahbang pan ora tuhu


saujarira sun undang
bola-bali kaping têlu
Sèh Lêmahbang aturipun
yèn amba botên têmêna
pindho damêl eklasipun
yèn was-wasa dados tiwas
Sunan Giri ngandika rum


parentahing Hyang maringwang
sira pan kinèn angukum
Sèh Lêmahbang gya umatur
sakarsa dhatêng sumôngga
gya susuhunan narik dhuwung
dyan ginoco jajanira
trus gigir rah kuning nyêmbur


niba pêjah Sèh Lêmahbang
arsa sinambut sumêbut
musna sarêng raganipun
sarwi nyuwara ing benjang
yèn ana jênênging ratu
Sunan Mangkurat abala
bacingah sun malês ukum


nak putu Giri sun rusak
Sunan Giri asru muwus
kang êmbuh-êmbuh cinatur
kabèh-kabèh karsaning Hyang
gadêbog sinabda sampun
dadya jisime Lêmahbang
ingadhêp wali sadarum


sabatira

 kawan dasa
prapta samya nuwun labuh
pêjah marang gurunipun
Sèh Lêmahbang gilang-gilang
Sunan Giri ngandika rum
layon pêndhêmên awasna
sabat kang padharsa labuh


yèn ngraga suksma belaa
gya pinêndhêm wus ingurug
esuke manèh dhinudhuk
kang jisim bosok sadaya
gandanira amis arum
nulya malih ingurugan
pra sabat marak ing ngayun


Sunan Giri lon ngandika
mula ya wong patang puluh
mung gurunira kang kokum
sabat patang puluh bubar
ana mampir wismanipun
pawarta garwa Lêmahbang
lan saanak putunipun


Ni Lêmahbang jrit karuna
sêkala lajêng lumayu
weg-wegan prapta ing ngayun
pra wali pan maksih pêpak
nèng pinarag gènnya wau
prasamya apagunêman
Ni Lêmahbang awotsantun


milamba marêk ing tuwan
mila lakyamba linampus
inggih paran dosanipun
kawula tan suka lila
sakèhe kang para wiku
nuwun adil paukuman
Sunan Giri ngandika rum


Ni Lêmahbang wruhanira
pan ora matèni ingsun
marang lakinira iku
karêpe dhewe pan arsa
amunggah marang swarga gung
manira kinèn jongkongna
lah dêlêngên kae dhuwur


Ni Lêmahbang gya tumênga
kang langit bêdhah kadulu
pan katingal lakènipun
anèng kaswargan kêncana
ingayap widadarywa gung
nèng dhampar sêsotya mubyar
Ni Lêmahbang gya tumungkul


atur sêmbah mring susunan
inggih amba langkung nuwun
sampun miyat laki ulun


anèng kaswargan kancana
kula gusti nuwun mantuk
wus linilan gya bubaran
sang para wali sadarum


gantya ingkang winursita
sakawone Dèn Mas Gugur
lajêng martapa nèng gunung
rawuh ing arga Dumilah
langkung dènira ginêntur
mrayayang datan katingal
jêjuluk Susunan Lawu


bisa ngambah ing gêgana
ngratoni lêlêmbut gunung
salêkêrira sadarum
kang darah Sri Brawijaya
kèh kabrasat tan winuwus
ana mring Giri dhepoknya
kocap Jurutaninipun


ngadêgkên tajug kawuryan
ngajêngakên lèpèn agung
mangkana ingkang winuwus
baya putih lami tapa
Sawangan jladri gènipun
anungsung nurut bêngawan
sarêng dumugi ing Butuh


nulya mêntas malih warna
manungsa kalangkung bagus
Bajul Sêngara ranipun
wira-wiri pinggir toya
nulya na wanodya ayu
anake Kiyaki Bêtah
pan sarêng dulu-dinulu


kalihe samya kasmaran
anulya pinondhong gapyuk
binêkta ing wismanipun
gya sare apulangraras
sawusira pulang lulut
wêwêkase yayi poma
ywa dokok abahan dhuwur


èstri nyudakkên lêksana
angungkuli marang kakung
poma yayi dèn aemut
bok rara umatur sagah
angaras nulya umantuk
Bajul Sêngara nyiluman
kayangan bêngawan gêbyur


nênggih sabên dalu prapta
lan sang dyah cumbanèng lulut
lami-lami wawrat sampun
ya ta kiyai ing Bêtah
têtanya mring putranipun
sapa rowangira wawrat
tan 

 wontên karsa Hyang Agung


Ki Butuh waspadèng tingal
wawratan yèn benjangipun
badhe nurunakên ratu
kang atmaja gya tinilar
maring pratapan gunung duk
wus sêpuh wawratan mêdal
miyos jalu warna bagus


tôngga têparone myarsa
yèn bok rara darbe sunu
samya jagongan yèn dalu
têngah wêngi abubaran
mung wong siji ingkang kantun
sapraptane puputira
sabên dalu maksih tunggu


mangkana wusing sapasar
bok rara pan ala nganggur
ngantih amusoni kapuk
sawusnya bêthut sinêlap
nèng nginggil panggenanipun
kang jagong tiyang satunggal
sarêng dalune winuwus


prapta kang jagong satunggal
sayah lungguh nulya turu
kungkulan likasan bêthut
anulya amalih baya
sarwi angandika arum
hèh yayi sira racuta
likasanira lan bêthut


ilang kasêktèn manira
de wus sun warah karuhun
ywa dokok dandananipun
nèng nginggil ngungkuli priya
sun titip nakira jalu
ranana Jaya Sêngara
isun mring Sawangan mantuk


wus gêbyur ngèli bêngawan
sang dyah kalangkung gêgêtun
datan nyana lakinipun
sangsaya ing lama-lama
Jaka Sêngara akir wus
takèn pundi sudarmèngwang
anulya mangsit kang ibu


Jakasêngara duk myarsa
pamisike ibunipun
amerang kesah mring gunung
Marapi agêntur tapa
Côndragêni dhepokipun
kiwa têngên babing jurang
murwèng asmara manêkung



Asmaradana
kunêng gantya kang

 winarni
sabêdhahe Majalêngka
katawur sasêntanane
waune anaking ajar
Salokatara ingkang
Tujungputih dhepokipun
jalu kamantu narendra


Sukmalêngkara kang nami
anglabêti sayabara
marma kamantu sang katong
Brawijaya ping kalihnya
ran Prabu Nom Panular
Brawijaya kaping têlu
pan manjing dadya sêntana


marang tanah Sokawati
Dyan Bandung Suksmalêngkara
nèmpèli Kêdhung Srêngenge
padhepokan ngungkang toya
nama Kêbo Sahasah
tapanira langkung gêntur
manjing ajur-ajèr wignya


bisa amancala putri
bisa amancala putra
kalangkung sêkti gunane
nukmèng agal alit bisa
barang tapa linakyan
amarentah kèh lêlêmbut
dharat miwah jroning toya


pakarêmanirèng warih
sira Dyan Kêbo Sahasah
nulya dadya bajul putèh
ngadhaton dhasaring toya
Kêdhung Srêngenge ingkang
minôngka paglaranipun
yèn tinangkil wadyanira


sêmana Rahadèn Pêkik
dyan wau Kêbo Sahasah
kasmaran ing pawartane
putri Pêngging luwih endah
ayune tanpa sama
asor widadari nurun
nêdhêng birai sang rêtna


Kêbo Sahasah winarni
langkung kagiwang ing manah
arsa mring Pêngging sirage
lampahe awor maruta
tan kawarna ing marga
prapta ing Pêngging sang bagus
lajêng manjing jroning pura


tan ana ingkang udani
dènira alampah dhustha
sampun sêsilih namane
Rahadèn Suksmalêngkara
wus panggih lan sang rêtna
tyasira sang rêtna kenyut
pan sampun among

asmara


sabên-sabên dalu prapti
yèn siyang musnèng kayangan
langkung nyênyongah manahe
èstri priya samya brôngta
wau Rêtna Juwita
supe ing rama myang ibu
labête among turida


sêmana Sang Natèng Pêngging
Sri Makurung Dayaningrat
pinarak anèng dalême
alênggah lan garwanira
pramèswari sêmana
animbali putranipun
sang rêtna pan sampun prapta


dhasar putri ayu luwih
kasêmbuh asêmu brôngta
cahya ijo anglalêntrèh
mêpêg ingkang pasariran
jaja mlar mangkar-mangkar
kang rama graitèng kalbu
umiyat cahyaning putra


kadingarèn putra mami
cahya beda lawan saban
anglayung ijo warnane
pan mèmpêr pangantèn anyar
sêdhêng pinurwèng priya
kaya-kaya pandugèngsun
tinanyan môngsa ngakua


angandika sang dipati
babo nini putraningwang
mandhan rawa sira anggèr
owah saniskaranira
nini sira jarwaa
sang putri tyasnya kumêpyur
myarsa sabdane kang rama


punapa marma rama ji
ngandika ingkang mangkana
kang manah langkung kumêjot
kawula datan rumôngsa
darbea manah cidra
kang ibu nambungi wuwus
adhuh nini putraningwang


aywa sira kaduk tampi
ramanira iku uga
liwat sumêlang galihe
aningali marang sira
ing solah netyanira
tan eca raosing kalbu
manawa lara kasandhang


sang rêtna jêrit anangis
myarsa sabdane bunira
mundur mantuk mring dalême
sang dyah alara karuna
kagagas 

 ing wardaya
dènnya nandhang brôngta wuyung
kacihna ing ibunira


angandika sang dipati
marang pramèswarinira
nimas ririhên putrane
ni putri datan prasaja
dadya ribêd tyas ingwang
pramèswari wus tumanduk
kang putra ingimur raras


sang putri pan maksih kumbi
ya ta wau kawarnaa
pan sampun dalu wayahe
Rahadèn Sukmalêngkara
prapta malêbèng pura
malumpat ing banon agung
tan ana tinaha ing tyas


wus dangu anèng ing jawi
sang putri lagya pinarak
kalawan para cèthine
kalangkung ingarsa-arsa
jênat norana prapta
dene kongsi têngah dalu
bisa gawe larasmara


lara pati sun andhêmi
labêtku trisna si jênat
dene cidra ing jangjine
kang êmas Suksmalêngkara
bisa agawe brôngta
si disambêra ing kupu
diparaga rara kênya


Dyan Suksmalêngkara angling
anèng jawi latah-latah
dhuh mas mirah ingsun anggèr
papagên pun kakang prapta
umarêk ing kusuma
tan bêtah anahên wuyung
mung gusti kang anèng netra


mung èsêmira mas gusti
kang sun tuku tatu jaja
pun kakang tur pralayane
wus jumênêng sang kusuma
Radèn Suksmalêngkara
sang rêtna ingêmban sampun
binêkta marang paprêman


rinungrum kidung kakawin
Palugon lan Kuswaraga
Sinom Kênya Kadhirine
sinêlan Gôndakusuma
dhuh mirah jiwaningwang
kang asih ing dasihipun
intêne Suksmalêngkara


sang rêtna pinongah-pangih
pan sampun pulang asmara
nahên brôngta sakalihe 


angucap Suksmalêngkara
yayi mas mirah ingwang
aja sumêlang ing kalbu
sun labuhi lara pêjah


nadyan kawêntara gusti
pan ingsun môngsa susaha
sapa bisa nyêkêl mring ngong
sun bisa angraga suksma
ajur-ajèr tan kewran
sêmana pan sampun nutug
dènnya samya sih-sinihan


nêngêna kang pulangrêsmi
warnanên sang adipatya
animbali kawulane
kêkalih andêling karya
Rahadèn Pangalasan
lan Rahadèn Surônggèku
kinèn jêjêp jroning pura


sira sang prawira kalih
maripit pinggiring bata
prasamya prayitnèng kewoh
gêgaman tamsir lan pêdhang
prawira kalihira
Pangalasan wus tumanduk
tan pisah lan Dyan Surôngga


sinambêran ing kêkolik
têtuhu kalawan têkak
gantêr-gantêr panambêre
graita Dyan Pangalasan
lawan Radèn Surôngga
prasamya prayitnèng kewuh
wus kèdêran jroning pura


ing kaputrèn dèn jêjêpi
tan ana swaraning jalma
ing dalême sang lir sinom
swarane lir wong carita
araras kapiyarsa
swara myang gônda mrik arum
wus nyakra kalêbon dhustha


winarna kang andon rêsmi
myarsa kalêsiking jaba
ing lingsir dalu wayahe
Rahadèn Suksmalêngkara
lèngsèr sangking paprêman
Suksmalêngkara pan sampun
mêdal kori bêbutulan


Dyan Surôngga wus miranti
kapêthuk lan duratmaka
sigra dènnya atêtakon
hèh jalma ing ngêndi sira
dalu anèng jro pura
Suksmalêngkara 

 amuwus
lah iya wong kêmit ingwang


pan arsa angambil gêni
manira kapatèn damar
Radèn Surôngga wuwuse
swarane kaya si kakang
Ki Arya Pangalasan
sang duratmaka amuwus
iya ingsun Pangalasan


Surôngga angucap malih
kaya swarane adhimas
Rôngga Suwônda swarane
ya ingsun Rôngga Suwônda
Surôngga sru angucap
kaya Si Surôngga iku
ya ingsun Radèn Surôngga


sirèku jatining maling
Suksmalêngkara angucap
ya ingsun maling piyanggon
Radèn Surôngga narajang
duratmaka malumpat
wus alok kalêbon pandung
Suksmalêngkara narajang


Pangalasan anadhahi
pinêdhang kang duratmaka
awanti-wanti malèsèd
aramya candhak-cinandhak
lan Radèn Pangalasan
agênti suduk-sinuduk
tan ana pasah ing braja


Dyan Surôngga anulungi
trêngginas Suksmalêngkara
lan Surôngga gênti goco
ingkang pandung kinalihan
rame abôndayuda
pêdhang tangkis salin suduk
tan ana samya mundura



Durma
Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging


anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayah

kèh jalma prapti


pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling


Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi


sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri


sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling


pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin


sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih


kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni


langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agung

ganjarannèki


Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging


lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling


Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki


manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi


ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis


langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi


duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi


Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig 




wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit


wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi


ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi


ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni


lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi


inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami


sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis


sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti


salamine ulun anjajah pradesan


tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir


Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging


sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati


kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi


sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti


ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi


tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding


jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti


pandhita nom anama Jaka Sêngara
tanpa yayah lan bibi
nistha dama lola


sagah dèrèng kantênan
kawula ngantun nèng jawi
nata ngandika
timbalana mring ngarsi


kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti


matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi


lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni


wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis


duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi


wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri


sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling


dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir



sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling


dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti


amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati


lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami


kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir


kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling


gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi


wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih


lah malêsa anyuduk 

 Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting


yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati


wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari


ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji


sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling


ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis


wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis


duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih


kasayahên wau ki maling aguna
manjing kêndhiting putri


anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri


bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami


wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi


duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis


dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi


Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami


dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi


baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki


tinumbakan tibane datan tumama
mung wirangira kèksi
sira bajul pêthak
wus mêdal 

 binêdhilan
akudhung kampuhirèki
jingga pinrada
saparan dèn bêdhili


kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti


ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging


tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging


pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi


wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci


gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti


lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami


putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo 

 Kênonga ngantêpi
agami Islam
mantêp agami suci


Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti


Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami


wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






kocap Susunan Kudus
angandika mring pra dipatya gung
kang wus Islam padha nêlukêna sami
mring sakèh dipatinipun
ing Majapait kang lolos

lumaywèng kalah pupuh
kalumpukna kang tan gêlêm têluk
patènana boyongên rabinirèki
jarahên sadonyanipun
aywana wêdi pakewoh

dene Dipati Têrung
kang amêmpên nèng bêbitingipun
sun ijène tandhing padha senapati
Dipatine Surèngkewuh
mangetan nêlukna kang wong

Tandhês Blambanganipun
Adipati Madura puniku
lan Sumênêp Balega iya dipati
urut pasisir sadarum
dèn têlukna sapangulon

padha mêtua nglaut
Adipati Pranaraga iku
nêlukêna Madiun lan Jagaragi
Jipang ing saurutipun
Garobogan sapangulon

Pêngging dipatinipun
Dayaningrat sasat kadya ratu
apan akèh rerehanira dipati
Kêdhu Bagêlèn Mataun
Banyumas Nglêdhok lan Gowong

pra dipatya wotsantun
nulya sami bodholan sadarum
rêbut paran wau kang para dipati
ana mangetan mangidul
mangulon lawan mangalor

kang dhèrèk Sunan Kudus
kang kari Islam Tuban Sidayu
sapangilèn andhêge Carêbon Têgil
Têlukan anyar sadarum
wong Majapait kumroyok

sakiwa têngênipun
Srêngat Blitar Kadhiri lan Nganjuk
maksih gabag pasanggrahanira sami
mangkana Susunan Kudus
lan santri pêpitu miyos

nyêlaki bètèngipun
wau sira dipati ing Têrung
pêngrasane kang jagi plataran sami
wong kêthèn yutan angêpung
balabar lir samodra rob

nuli ngaturan wêruh
marang wau Sang Dipati Têrung
lamun bètèng ing mangkya kinêpung kikis
saubêngipun akêmput
saking kathahing ponang wong

sigra Dipati Têrung
minggah bètèng pan lajêng andulu
sarêng miyat sumingêb panonirèki
sangking kèhira kang ngêpung
anulya tumurun gupoh

gunêm lan wadyanipun
tan kuwawa yèn mapaga pupuh
inggih saking kêkathahên mêngsahnèki
suwawi sami atêluk
rakamta pyambak kang dados

ratuning baris Kudus
ngandika lon Sang Dipati Têrung
iya bênêr aturira iku sami
gya nurat sadadosipun
kang ulubalang kinongkon

ngaturkên suratipun
marang senapati Sunan Kudus
sampun mêdal caraka saking ing biting
lajêng tumamèng ing ngayun
Sunan Kudus ngandika lon

wong apa sira iku
dene têka anèng ngarsaningsun
atur sêmbah gusti kawula puniki
dutane Dipati Têrung
kang mêmpên jro ajrih miyos

angraos dosanipun
amba kinon tur surat pukulun
wus tinampan binuka ungêling tulis
kawula Dipati Têrung
atur pêjah gêsang ingong

têluk dhatêng sinuhun
kaatura anak rabi ulun
rajabrana wadya salêbêting biting
pan sadayanira konjuk
wajib kang mênang palugon

andarbèni sadarum
angandika Jêng Susunan Kudus
mring cundaka warahên si paman ugi
yèn têmên anggêpe mring sun
datan ana wali goroh

duwèni laku bujuk
nulya lèngsèr cundaka wotsantun
sampun prapta ulubalang jroning biting
lajêng tumama ing ngayun
sang dipati ngandika lon

kapriye ing lakumu
duta matur inggih sampun konjuk
surat tuwan binuka dipun tingali
timbalane dhatêng ulun
sing paman kalamun yêktos

inggal têmua ingsun
nora nana wali laku bujug
sarêng myarsa dipati bongkoki aglis
sakèhe gêgamanipun
saha wadyanira bodhol

sêksana wus apangguh
arsa nêmbah Sang Dipati Têrung
dyan cinandhak astane kinon alinggih
si paman arsa wotsantun
môngsa puruna ragèng ngong

sinêmbah ing wong sêpuh
lagi pintên ing tumindakipun
saking Cêmpa sun paman kalawan mami
dupèh nyedani ramèngsun
wus takdire dadi layon

balikan paman Têrung
amikira ingkang maksihipun
wus parentah Susunan Kudus mring abdi
wong Islam sadayanipun
arsa umantuka bodhol

angampirana ngusung
paseban pajêksan Majalangu
ingsun karya surambine kang masigid
ing Dêmak pajêksan patut
saksana wau binêdhol

sadayane wus ngusung
nulya mangkat Jêng Susunan Kudus
adipati ing Têrung pan datan kari
babêktan bongkokanipun
Sunan Giri myarsa bodhol

saking ing dalêmipun
sakancane pra wali sadarum
wus kapêthuk lan baris agêng ing margi
panggih lan Susunan Kudus
ing Dêmak anulya rawoh

panggih lawan Sinuhun
Benang lan Dipati Dêmak sampun
apadene lan Sunan ing Gunungjati
Sunan Kalijaga nêngguh
duk lungguh apan patêmon

Susunan Giri sampun
sêsalaman lawan kang Sinuhun
Benang lawan Susunan ing Gunungjati
Sunan Kali kapatipun
Dipati Dêmak agupoh

mring Sunan Giri ngujung
sawusira pra wali sadarum
sêsalaman nulyaSunan Kudus aglis
mangaras suku angujung
mring Susunan Benang bukoh

gya mring Susunan Gunung-
jati lawan Sunan Kali sampun
wus satata sadayane sami linggih
umatur Susunan Kudus
dhumatêng sang maha yêktos

ing Benang kang Sinuhun
badan kawula inggih ingutus
kêkanthenan sakathahe para wali
ambêdhah ing Majalangu
sabêdhahipun sang katong

Brawijaya tan pangguh
mekhrat kalanira amba kêpung
yèn mijila tan wontên ingkang manggihi
musnanipun nèng kadhatun
kawula ubrês tan panggoh

nulya ngaturkên dhuwung
Sunan Kudus marang sang awiku
Ki Sangkêlat lawan Ki Mesanulari
ampeyanira pan agung
miwah ingkang waos-waos

Kalamunyêng pukulun
rinawatan nèng Giri pukulun
dimèn mantuk kang dhuwung ngudubilahi
dhuwung tanpa katon ngamuk
wong Islam kathah macethot

wus ginancar sadarum
wiwit dumugi wêkasanipun
panungkule Dipati Têrung puniki
sumôngga karsa pukulun
Sunan Benang ngandika lon

mring sang dipatya wau
ing Dêmak kinèn nampani dhuwung
Ki Sangkêlat kalawan Mesanulari
sak-ampeyane sadarum
kang dhuwung kalawan waos

lan jarahan sadarum
sira kang wajib darbe puniku
lan arinta Si Pêcattôndha puniki
karyanên santana ngayun
Têrung paringna kang lunggoh

wismakna Dêmak iku
têtêpa kaya nèng Majalangu
besuk Soma jêbèng miyosa tinangkil
ingsun adêgakên ratu
dèn samêkta sami katong

ana caraning ratu
panganggo lan upacaranipun
tilarane ramanira Majapait
kasaru wau karangwuh
kang nêlukkên ngetan ngulon

tinimbalan sadarum
Dipati Mandura Surèngkewuh
ing Mêkasan Sumênêp lan Pranaragi
Balega anèng ing ngayun
ngaturkên têlukan kang wong

nulya bubaran wau
sami mondhok ing sadayanipun
praptèng dina Soma miyos sang dipati
wus karya paglaran ratu
sitinggil wus pêpak kang wong

pra wali kanan lungguh
atarapan pinarêkanipun
angandika Kangjêng Sunan Benang malih
sakèh kang seba sadarum
pirsakêna ujar ingong

Dipatya Dêmak iku
mangkya ingsun junjung dadya ratu
ngèstrènana sakèhe kang samya nangkil
Sultan Senapati Jimbun
Panêmbahan Blambang katong

dene pêpatihipun
wong têka Ngatasangin rinipun
Kyana Patih Mangkurat ingkang sêsiwi
Ki Wanapala wus mungguh
sumbaga prawira tanggon

pra wali donga sampun
nurbuwat kang ngamini gumuruh
wusiramin adhêdhaharan prasami
sawuse bubar sadarum
sri bupati angadhaton

mangkana kang winuwus
karsanira Jêng Susunan Kudus
ngambil krama putranira sang dipati
Pêcattôndha èstri ayu
pan ingucap kang patêmon

ginawanan bêndhe wus
mila ran Ki Macan yèn tinabuh
kadya macan angombang brangêngêng muni
pra wali sadaya mantuk
mring tanah sawiyos-wiyos

wontên sêmpalan catur
kang dhinapur nanging dadya catur
bêbukane Ki Lêmahbang dadya wali
maksih Buda tapa gêntur
sakarsanira pan dados

molah-malèh kang wujud
mindha barang kang rêrupan putus
duk sêmana anyantri mring Sunan Giri
wus lawas tan olèh wuruk
maksih siningkur yèn têmon

Sunan Giri lan kaum
Ki Lêmahbang graita ing kalbu
nora talah slawase gêguru mami
angsal lakon awak ingsun
kèndêl tan ana miraos

ngrudatin sakêlangkung
nulya ana osike kang muncul
sakal ilang Ki Lêmahbang datan kèksi
arsa wruh jênênging ngèlmu
ngrumiyini dènnya manggon

nèng pamulanganipun
anyeluman tan ana kang wêruh
sapraptane pra wali lan para mukmin
tan ana kang aruh-aruh
tan wêruh sakèhing uwong

Jêng Sunan Giri rawuh
ningali Lêmahbang dadya lêmbut
nèng wurine ngandhaping pra wali mukmin
Lêmahbang pangrasanipun
tan wruh Sunan Jurudêmong



Jurudêmung
Jêng Sunan Giri pinarak
manggih ingkang samya rawuh
tan ngandika gêpok ngèlmu
kang èdi kang kak lyanira
sarta liriking pandulu
tansah maring kang nyeluman
Lêmahbang graitèng kalbu


baya wêruh Jêng Susunan
iya maring raganingsun
atur sêmbah nulya mundur
Ki Lêmahbang palarasan
ajrih isin mring sinuhun
nyiluman yèn kabrabehan 


kapriye ing akal ingsun


Susunan Giri ngandika
hèh sakèhe sanak ingsun
rêksikana mandira gung
kang anèng têngahing wana
besuk Sênèn padha nglumpuk
ngrasakkên ngèlmu kang êkak
nèng wisma kèh drigamèngsun


ature sami sandika
wus bubaran samya mantuk
praptèng dina Somanipun
Ki Lêmahbang sarêng myarsa
ngrumiyini nèng jro kamu
tambining oyod jro lêmah
salin rupa cacing kalung


tan wujud wong Ki Lêmahbang
nulya Sunan Giri rawuh
ing ngisoring mandira gung
pra wali wus samya pêpak
gya sunan ngandika arum
amulangkên ngèlmu êkak
dununge sipat rongpuluh


sinurupkên anèng badan
loghate lan muradipun
gya pinisah panthanipun
napsiyah lawan salbiyah
mangani maknawiyahu
miwah istitna istikar
mula jamahe winuwus


mangani lan maknawiyah
wore lan martabat pitu
dunung nèng kakikènipun
tumrap minôngka pratôndha
êmpane nèng badan wujud
dudu iki dudu ika
iya iki iya iku


pangagone kang wali kas
saèstu napsi wahdihu
sori khali lail lan wu
lohattolah rasakêna
lan murat yèn wis katêmu
lumuh krana dunyanira
doyan bungah karêm mungkur


yèn maksih ywa nganggo sira
mutahawilah ashadu
muta asita cinatur
itnangala anpusinna
wa wasabaha ngindannu
la ilaha ilahuwa
lohat murade katêmu


kang nganggo mukmin kang êkas


wirangi ing Pangranipun
yèn tan mangkono ywa muncu
anganggo muta asitah
muta akirah dhinapur
wa ashadu lailaha
ilalah lawan ashadu


ana Mukhammadrallah
lohate ya dèn katêmu
kang nganggo mukmin ngam iku
mutra rinasakkên dadya
katêlune iya dhaup
tunggal nêng sun lawan Allah
tunggal osik sun lan Rasul


nulya pra wali bubaran
Lêmahbang awor lan lêbu
wus lêga tyase angrungu
malih uwong kadya saban
pan tansah amuntir ngèlmu
wal kiyamulohatira
jumênêng Allah kang Agung


iya lawan dhèwèkira
ijab kiyase ginangsur
wus padha suraosipun
Lêmahbang kajabariyah
gonira nglakoni ngèlmu
sapraptane wismanira
ngadêg ing pamulangipun


wong Buda kang masuk Islam
samya winuruk ing ngèlmu
jumênêng lan dhèwèkipun
sabêdhahe Majalêngka
brêsotan sêntana rawuh
anyambat marang Lêmahbang
kang adoh sapasar rawuh


kang cêlak tan ana mirsa
yèn Lêmahbang dadya guru
lami-lami kawêntar wus
mring Susunan Giripura
parentah putusan gupuh
animbaling Sèh Lêmahbang
caraka pan sampun pangguh


Sèh Lêmahbang angandika
ngandika marang Sinuhun
Ki Lêmahbang sauripun
môngsa gêlêma Lêmahbang
yèn tan lawan Allahipun
dèn inggal sira matura
utusan mantuk umatur


datan purun pun Lêmahbang
Sunan Giri ngandika rum

| Ki Allah ya timbalana
kang utusan nulya wangsul 


panggih Ki Allah ngandikan
andika maring Sinuhun


Ki Lêmahbang saurira
Ki Allah tan bisa mlaku
yèn Ki Lêmahbang tan tumut
dèn enggal dika matura
duta cangkelak nus mantuk
aturipun Sèh Lêmahbang
Ki Allah tan bisa mlaku


yèn tan lawan Ki Lêmahbang
angandika jêng sinuhun
iya timbalana gupuh
Ki Lêmahbang sarta Allah
caraka wangsul wus tundhuk
Ki Lêmahbang sarta Allah
dika ngandikan sinuhun


ngucap yèku kabênêran
nênimbali têmbungipun
nulya mangkat kalihipun
caraka lawan Lêmahbang
sapraptanira ing ngayun
ngandika lon jêng sinuhun
Lêmahbang pan ora tuhu


saujarira sun undang
bola-bali kaping têlu
Sèh Lêmahbang aturipun
yèn amba botên têmêna
pindho damêl eklasipun
yèn was-wasa dados tiwas
Sunan Giri ngandika rum


parentahing Hyang maringwang
sira pan kinèn angukum
Sèh Lêmahbang gya umatur
sakarsa dhatêng sumôngga
gya susuhunan narik dhuwung
dyan ginoco jajanira
trus gigir rah kuning nyêmbur


niba pêjah Sèh Lêmahbang
arsa sinambut sumêbut
musna sarêng raganipun
sarwi nyuwara ing benjang
yèn ana jênênging ratu
Sunan Mangkurat abala
bacingah sun malês ukum


nak putu Giri sun rusak
Sunan Giri asru muwus
kang êmbuh-êmbuh cinatur
kabèh-kabèh karsaning Hyang
gadêbog sinabda sampun
dadya jisime Lêmahbang
ingadhêp wali sadarum


sabatira

 kawan dasa
prapta samya nuwun labuh
pêjah marang gurunipun
Sèh Lêmahbang gilang-gilang
Sunan Giri ngandika rum
layon pêndhêmên awasna
sabat kang padharsa labuh


yèn ngraga suksma belaa
gya pinêndhêm wus ingurug
esuke manèh dhinudhuk
kang jisim bosok sadaya
gandanira amis arum
nulya malih ingurugan
pra sabat marak ing ngayun


Sunan Giri lon ngandika
mula ya wong patang puluh
mung gurunira kang kokum
sabat patang puluh bubar
ana mampir wismanipun
pawarta garwa Lêmahbang
lan saanak putunipun


Ni Lêmahbang jrit karuna
sêkala lajêng lumayu
weg-wegan prapta ing ngayun
pra wali pan maksih pêpak
nèng pinarag gènnya wau
prasamya apagunêman
Ni Lêmahbang awotsantun


milamba marêk ing tuwan
mila lakyamba linampus
inggih paran dosanipun
kawula tan suka lila
sakèhe kang para wiku
nuwun adil paukuman
Sunan Giri ngandika rum


Ni Lêmahbang wruhanira
pan ora matèni ingsun
marang lakinira iku
karêpe dhewe pan arsa
amunggah marang swarga gung
manira kinèn jongkongna
lah dêlêngên kae dhuwur


Ni Lêmahbang gya tumênga
kang langit bêdhah kadulu
pan katingal lakènipun
anèng kaswargan kêncana
ingayap widadarywa gung
nèng dhampar sêsotya mubyar
Ni Lêmahbang gya tumungkul


atur sêmbah mring susunan
inggih amba langkung nuwun
sampun miyat laki ulun


anèng kaswargan kancana
kula gusti nuwun mantuk
wus linilan gya bubaran
sang para wali sadarum


gantya ingkang winursita
sakawone Dèn Mas Gugur
lajêng martapa nèng gunung
rawuh ing arga Dumilah
langkung dènira ginêntur
mrayayang datan katingal
jêjuluk Susunan Lawu


bisa ngambah ing gêgana
ngratoni lêlêmbut gunung
salêkêrira sadarum
kang darah Sri Brawijaya
kèh kabrasat tan winuwus
ana mring Giri dhepoknya
kocap Jurutaninipun


ngadêgkên tajug kawuryan
ngajêngakên lèpèn agung
mangkana ingkang winuwus
baya putih lami tapa
Sawangan jladri gènipun
anungsung nurut bêngawan
sarêng dumugi ing Butuh


nulya mêntas malih warna
manungsa kalangkung bagus
Bajul Sêngara ranipun
wira-wiri pinggir toya
nulya na wanodya ayu
anake Kiyaki Bêtah
pan sarêng dulu-dinulu


kalihe samya kasmaran
anulya pinondhong gapyuk
binêkta ing wismanipun
gya sare apulangraras
sawusira pulang lulut
wêwêkase yayi poma
ywa dokok abahan dhuwur


èstri nyudakkên lêksana
angungkuli marang kakung
poma yayi dèn aemut
bok rara umatur sagah
angaras nulya umantuk
Bajul Sêngara nyiluman
kayangan bêngawan gêbyur


nênggih sabên dalu prapta
lan sang dyah cumbanèng lulut
lami-lami wawrat sampun
ya ta kiyai ing Bêtah
têtanya mring putranipun
sapa rowangira wawrat
tan 

 wontên karsa Hyang Agung


Ki Butuh waspadèng tingal
wawratan yèn benjangipun
badhe nurunakên ratu
kang atmaja gya tinilar
maring pratapan gunung duk
wus sêpuh wawratan mêdal
miyos jalu warna bagus


tôngga têparone myarsa
yèn bok rara darbe sunu
samya jagongan yèn dalu
têngah wêngi abubaran
mung wong siji ingkang kantun
sapraptane puputira
sabên dalu maksih tunggu


mangkana wusing sapasar
bok rara pan ala nganggur
ngantih amusoni kapuk
sawusnya bêthut sinêlap
nèng nginggil panggenanipun
kang jagong tiyang satunggal
sarêng dalune winuwus


prapta kang jagong satunggal
sayah lungguh nulya turu
kungkulan likasan bêthut
anulya amalih baya
sarwi angandika arum
hèh yayi sira racuta
likasanira lan bêthut


ilang kasêktèn manira
de wus sun warah karuhun
ywa dokok dandananipun
nèng nginggil ngungkuli priya
sun titip nakira jalu
ranana Jaya Sêngara
isun mring Sawangan mantuk


wus gêbyur ngèli bêngawan
sang dyah kalangkung gêgêtun
datan nyana lakinipun
sangsaya ing lama-lama
Jaka Sêngara akir wus
takèn pundi sudarmèngwang
anulya mangsit kang ibu


Jakasêngara duk myarsa
pamisike ibunipun
amerang kesah mring gunung
Marapi agêntur tapa
Côndragêni dhepokipun
kiwa têngên babing jurang
murwèng asmara manêkung



Asmaradana
kunêng gantya kang

 winarni
sabêdhahe Majalêngka
katawur sasêntanane
waune anaking ajar
Salokatara ingkang
Tujungputih dhepokipun
jalu kamantu narendra


Sukmalêngkara kang nami
anglabêti sayabara
marma kamantu sang katong
Brawijaya ping kalihnya
ran Prabu Nom Panular
Brawijaya kaping têlu
pan manjing dadya sêntana


marang tanah Sokawati
Dyan Bandung Suksmalêngkara
nèmpèli Kêdhung Srêngenge
padhepokan ngungkang toya
nama Kêbo Sahasah
tapanira langkung gêntur
manjing ajur-ajèr wignya


bisa amancala putri
bisa amancala putra
kalangkung sêkti gunane
nukmèng agal alit bisa
barang tapa linakyan
amarentah kèh lêlêmbut
dharat miwah jroning toya


pakarêmanirèng warih
sira Dyan Kêbo Sahasah
nulya dadya bajul putèh
ngadhaton dhasaring toya
Kêdhung Srêngenge ingkang
minôngka paglaranipun
yèn tinangkil wadyanira


sêmana Rahadèn Pêkik
dyan wau Kêbo Sahasah
kasmaran ing pawartane
putri Pêngging luwih endah
ayune tanpa sama
asor widadari nurun
nêdhêng birai sang rêtna


Kêbo Sahasah winarni
langkung kagiwang ing manah
arsa mring Pêngging sirage
lampahe awor maruta
tan kawarna ing marga
prapta ing Pêngging sang bagus
lajêng manjing jroning pura


tan ana ingkang udani
dènira alampah dhustha
sampun sêsilih namane
Rahadèn Suksmalêngkara
wus panggih lan sang rêtna
tyasira sang rêtna kenyut
pan sampun among

asmara


sabên-sabên dalu prapti
yèn siyang musnèng kayangan
langkung nyênyongah manahe
èstri priya samya brôngta
wau Rêtna Juwita
supe ing rama myang ibu
labête among turida


sêmana Sang Natèng Pêngging
Sri Makurung Dayaningrat
pinarak anèng dalême
alênggah lan garwanira
pramèswari sêmana
animbali putranipun
sang rêtna pan sampun prapta


dhasar putri ayu luwih
kasêmbuh asêmu brôngta
cahya ijo anglalêntrèh
mêpêg ingkang pasariran
jaja mlar mangkar-mangkar
kang rama graitèng kalbu
umiyat cahyaning putra


kadingarèn putra mami
cahya beda lawan saban
anglayung ijo warnane
pan mèmpêr pangantèn anyar
sêdhêng pinurwèng priya
kaya-kaya pandugèngsun
tinanyan môngsa ngakua


angandika sang dipati
babo nini putraningwang
mandhan rawa sira anggèr
owah saniskaranira
nini sira jarwaa
sang putri tyasnya kumêpyur
myarsa sabdane kang rama


punapa marma rama ji
ngandika ingkang mangkana
kang manah langkung kumêjot
kawula datan rumôngsa
darbea manah cidra
kang ibu nambungi wuwus
adhuh nini putraningwang


aywa sira kaduk tampi
ramanira iku uga
liwat sumêlang galihe
aningali marang sira
ing solah netyanira
tan eca raosing kalbu
manawa lara kasandhang


sang rêtna jêrit anangis
myarsa sabdane bunira
mundur mantuk mring dalême
sang dyah alara karuna
kagagas 

 ing wardaya
dènnya nandhang brôngta wuyung
kacihna ing ibunira


angandika sang dipati
marang pramèswarinira
nimas ririhên putrane
ni putri datan prasaja
dadya ribêd tyas ingwang
pramèswari wus tumanduk
kang putra ingimur raras


sang putri pan maksih kumbi
ya ta wau kawarnaa
pan sampun dalu wayahe
Rahadèn Sukmalêngkara
prapta malêbèng pura
malumpat ing banon agung
tan ana tinaha ing tyas


wus dangu anèng ing jawi
sang putri lagya pinarak
kalawan para cèthine
kalangkung ingarsa-arsa
jênat norana prapta
dene kongsi têngah dalu
bisa gawe larasmara


lara pati sun andhêmi
labêtku trisna si jênat
dene cidra ing jangjine
kang êmas Suksmalêngkara
bisa agawe brôngta
si disambêra ing kupu
diparaga rara kênya


Dyan Suksmalêngkara angling
anèng jawi latah-latah
dhuh mas mirah ingsun anggèr
papagên pun kakang prapta
umarêk ing kusuma
tan bêtah anahên wuyung
mung gusti kang anèng netra


mung èsêmira mas gusti
kang sun tuku tatu jaja
pun kakang tur pralayane
wus jumênêng sang kusuma
Radèn Suksmalêngkara
sang rêtna ingêmban sampun
binêkta marang paprêman


rinungrum kidung kakawin
Palugon lan Kuswaraga
Sinom Kênya Kadhirine
sinêlan Gôndakusuma
dhuh mirah jiwaningwang
kang asih ing dasihipun
intêne Suksmalêngkara


sang rêtna pinongah-pangih
pan sampun pulang asmara
nahên brôngta sakalihe 


angucap Suksmalêngkara
yayi mas mirah ingwang
aja sumêlang ing kalbu
sun labuhi lara pêjah


nadyan kawêntara gusti
pan ingsun môngsa susaha
sapa bisa nyêkêl mring ngong
sun bisa angraga suksma
ajur-ajèr tan kewran
sêmana pan sampun nutug
dènnya samya sih-sinihan


nêngêna kang pulangrêsmi
warnanên sang adipatya
animbali kawulane
kêkalih andêling karya
Rahadèn Pangalasan
lan Rahadèn Surônggèku
kinèn jêjêp jroning pura


sira sang prawira kalih
maripit pinggiring bata
prasamya prayitnèng kewoh
gêgaman tamsir lan pêdhang
prawira kalihira
Pangalasan wus tumanduk
tan pisah lan Dyan Surôngga


sinambêran ing kêkolik
têtuhu kalawan têkak
gantêr-gantêr panambêre
graita Dyan Pangalasan
lawan Radèn Surôngga
prasamya prayitnèng kewuh
wus kèdêran jroning pura


ing kaputrèn dèn jêjêpi
tan ana swaraning jalma
ing dalême sang lir sinom
swarane lir wong carita
araras kapiyarsa
swara myang gônda mrik arum
wus nyakra kalêbon dhustha


winarna kang andon rêsmi
myarsa kalêsiking jaba
ing lingsir dalu wayahe
Rahadèn Suksmalêngkara
lèngsèr sangking paprêman
Suksmalêngkara pan sampun
mêdal kori bêbutulan


Dyan Surôngga wus miranti
kapêthuk lan duratmaka
sigra dènnya atêtakon
hèh jalma ing ngêndi sira
dalu anèng jro pura
Suksmalêngkara 

 amuwus
lah iya wong kêmit ingwang


pan arsa angambil gêni
manira kapatèn damar
Radèn Surôngga wuwuse
swarane kaya si kakang
Ki Arya Pangalasan
sang duratmaka amuwus
iya ingsun Pangalasan


Surôngga angucap malih
kaya swarane adhimas
Rôngga Suwônda swarane
ya ingsun Rôngga Suwônda
Surôngga sru angucap
kaya Si Surôngga iku
ya ingsun Radèn Surôngga


sirèku jatining maling
Suksmalêngkara angucap
ya ingsun maling piyanggon
Radèn Surôngga narajang
duratmaka malumpat
wus alok kalêbon pandung
Suksmalêngkara narajang


Pangalasan anadhahi
pinêdhang kang duratmaka
awanti-wanti malèsèd
aramya candhak-cinandhak
lan Radèn Pangalasan
agênti suduk-sinuduk
tan ana pasah ing braja


Dyan Surôngga anulungi
trêngginas Suksmalêngkara
lan Surôngga gênti goco
ingkang pandung kinalihan
rame abôndayuda
pêdhang tangkis salin suduk
tan ana samya mundura



Durma
Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging


anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayah

kèh jalma prapti


pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling


Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi


sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri


sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling


pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin


sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih


kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni


langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agung

ganjarannèki


Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging


lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling


Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki


manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi


ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis


langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi


duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi


Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig 




wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit


wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi


ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi


ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni


lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi


inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami


sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis


sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti


salamine ulun anjajah pradesan


tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir


Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging


sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati


kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi


sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti


ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi


tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding


jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti


pandhita nom anama Jaka Sêngara
tanpa yayah lan bibi
nistha dama lola


sagah dèrèng kantênan
kawula ngantun nèng jawi
nata ngandika
timbalana mring ngarsi


kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti


matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi


lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni


wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis


duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi


wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri


sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling


dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir



sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling


dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti


amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati


lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami


kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir


kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling


gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi


wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih


lah malêsa anyuduk 

 Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting


yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati


wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari


ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji


sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling


ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis


wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis


duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih


kasayahên wau ki maling aguna
manjing kêndhiting putri


anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri


bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami


wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi


duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis


dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi


Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami


dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi


baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki


tinumbakan tibane datan tumama
mung wirangira kèksi
sira bajul pêthak
wus mêdal 

 binêdhilan
akudhung kampuhirèki
jingga pinrada
saparan dèn bêdhili


kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti


ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging


tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging


pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi


wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci


gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti


lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami


putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo 

 Kênonga ngantêpi
agami Islam
mantêp agami suci


Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti


Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami


wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






Jêng Sunan Giri pinarak
manggih ingkang samya rawuh
tan ngandika gêpok ngèlmu
kang èdi kang kak lyanira
sarta liriking pandulu
tansah maring kang nyeluman
Lêmahbang graitèng kalbu

baya wêruh Jêng Susunan
iya maring raganingsun
atur sêmbah nulya mundur
Ki Lêmahbang palarasan
ajrih isin mring sinuhun
nyiluman yèn kabrabehan
kapriye ing akal ingsun

Susunan Giri ngandika
hèh sakèhe sanak ingsun
rêksikana mandira gung
kang anèng têngahing wana
besuk Sênèn padha nglumpuk
ngrasakkên ngèlmu kang êkak
nèng wisma kèh drigamèngsun

ature sami sandika
wus bubaran samya mantuk
praptèng dina Somanipun
Ki Lêmahbang sarêng myarsa
ngrumiyini nèng jro kamu
tambining oyod jro lêmah
salin rupa cacing kalung

tan wujud wong Ki Lêmahbang
nulya Sunan Giri rawuh
ing ngisoring mandira gung
pra wali wus samya pêpak
gya sunan ngandika arum
amulangkên ngèlmu êkak
dununge sipat rongpuluh

sinurupkên anèng badan
loghate lan muradipun
gya pinisah panthanipun
napsiyah lawan salbiyah
mangani maknawiyahu
miwah istitna istikar
mula jamahe winuwus

mangani lan maknawiyah
wore lan martabat pitu
dunung nèng kakikènipun
tumrap minôngka pratôndha
êmpane nèng badan wujud
dudu iki dudu ika
iya iki iya iku

pangagone kang wali kas
saèstu napsi wahdihu
sori khali lail lan wu
lohattolah rasakêna
lan murat yèn wis katêmu
lumuh krana dunyanira
doyan bungah karêm mungkur

yèn maksih ywa nganggo sira
mutahawilah ashadu
muta asita cinatur
itnangala anpusinna
wa wasabaha ngindannu
la ilaha ilahuwa
lohat murade katêmu

kang nganggo mukmin kang êkas
wirangi ing Pangranipun
yèn tan mangkono ywa muncu
anganggo muta asitah
muta akirah dhinapur
wa ashadu lailaha
ilalah lawan ashadu

ana Mukhammadrallah
lohate ya dèn katêmu
kang nganggo mukmin ngam iku
mutra rinasakkên dadya
katêlune iya dhaup
tunggal nêng sun lawan Allah
tunggal osik sun lan Rasul

nulya pra wali bubaran
Lêmahbang awor lan lêbu
wus lêga tyase angrungu
malih uwong kadya saban
pan tansah amuntir ngèlmu
wal kiyamulohatira
jumênêng Allah kang Agung

iya lawan dhèwèkira
ijab kiyase ginangsur
wus padha suraosipun
Lêmahbang kajabariyah
gonira nglakoni ngèlmu
sapraptane wismanira
ngadêg ing pamulangipun

wong Buda kang masuk Islam
samya winuruk ing ngèlmu
jumênêng lan dhèwèkipun
sabêdhahe Majalêngka
brêsotan sêntana rawuh
anyambat marang Lêmahbang
kang adoh sapasar rawuh

kang cêlak tan ana mirsa
yèn Lêmahbang dadya guru
lami-lami kawêntar wus
mring Susunan Giripura
parentah putusan gupuh
animbaling Sèh Lêmahbang
caraka pan sampun pangguh

Sèh Lêmahbang angandika
ngandika marang Sinuhun
Ki Lêmahbang sauripun
môngsa gêlêma Lêmahbang
yèn tan lawan Allahipun
dèn inggal sira matura
utusan mantuk umatur

datan purun pun Lêmahbang
Sunan Giri ngandika rum

| Ki Allah ya timbalana
kang utusan nulya wangsul
panggih Ki Allah ngandikan
andika maring Sinuhun

Ki Lêmahbang saurira
Ki Allah tan bisa mlaku
yèn Ki Lêmahbang tan tumut
dèn enggal dika matura
duta cangkelak nus mantuk
aturipun Sèh Lêmahbang
Ki Allah tan bisa mlaku

yèn tan lawan Ki Lêmahbang
angandika jêng sinuhun
iya timbalana gupuh
Ki Lêmahbang sarta Allah
caraka wangsul wus tundhuk
Ki Lêmahbang sarta Allah
dika ngandikan sinuhun

ngucap yèku kabênêran
nênimbali têmbungipun
nulya mangkat kalihipun
caraka lawan Lêmahbang
sapraptanira ing ngayun
ngandika lon jêng sinuhun
Lêmahbang pan ora tuhu

saujarira sun undang
bola-bali kaping têlu
Sèh Lêmahbang aturipun
yèn amba botên têmêna
pindho damêl eklasipun
yèn was-wasa dados tiwas
Sunan Giri ngandika rum

parentahing Hyang maringwang
sira pan kinèn angukum
Sèh Lêmahbang gya umatur
sakarsa dhatêng sumôngga
gya susuhunan narik dhuwung
dyan ginoco jajanira
trus gigir rah kuning nyêmbur

niba pêjah Sèh Lêmahbang
arsa sinambut sumêbut
musna sarêng raganipun
sarwi nyuwara ing benjang
yèn ana jênênging ratu
Sunan Mangkurat abala
bacingah sun malês ukum

nak putu Giri sun rusak
Sunan Giri asru muwus
kang êmbuh-êmbuh cinatur
kabèh-kabèh karsaning Hyang
gadêbog sinabda sampun
dadya jisime Lêmahbang
ingadhêp wali sadarum

sabatirakawan dasa
prapta samya nuwun labuh
pêjah marang gurunipun
Sèh Lêmahbang gilang-gilang
Sunan Giri ngandika rum
layon pêndhêmên awasna
sabat kang padharsa labuh

yèn ngraga suksma belaa
gya pinêndhêm wus ingurug
esuke manèh dhinudhuk
kang jisim bosok sadaya
gandanira amis arum
nulya malih ingurugan
pra sabat marak ing ngayun

Sunan Giri lon ngandika
mula ya wong patang puluh
mung gurunira kang kokum
sabat patang puluh bubar
ana mampir wismanipun
pawarta garwa Lêmahbang
lan saanak putunipun

Ni Lêmahbang jrit karuna
sêkala lajêng lumayu
weg-wegan prapta ing ngayun
pra wali pan maksih pêpak
nèng pinarag gènnya wau
prasamya apagunêman
Ni Lêmahbang awotsantun

milamba marêk ing tuwan
mila lakyamba linampus
inggih paran dosanipun
kawula tan suka lila
sakèhe kang para wiku
nuwun adil paukuman
Sunan Giri ngandika rum

Ni Lêmahbang wruhanira
pan ora matèni ingsun
marang lakinira iku
karêpe dhewe pan arsa
amunggah marang swarga gung
manira kinèn jongkongna
lah dêlêngên kae dhuwur

Ni Lêmahbang gya tumênga
kang langit bêdhah kadulu
pan katingal lakènipun
anèng kaswargan kêncana
ingayap widadarywa gung
nèng dhampar sêsotya mubyar
Ni Lêmahbang gya tumungkul

atur sêmbah mring susunan
inggih amba langkung nuwun
sampun miyat laki ulun
anèng kaswargan kancana
kula gusti nuwun mantuk
wus linilan gya bubaran
sang para wali sadarum

gantya ingkang winursita
sakawone Dèn Mas Gugur
lajêng martapa nèng gunung
rawuh ing arga Dumilah
langkung dènira ginêntur
mrayayang datan katingal
jêjuluk Susunan Lawu

bisa ngambah ing gêgana
ngratoni lêlêmbut gunung
salêkêrira sadarum
kang darah Sri Brawijaya
kèh kabrasat tan winuwus
ana mring Giri dhepoknya
kocap Jurutaninipun

ngadêgkên tajug kawuryan
ngajêngakên lèpèn agung
mangkana ingkang winuwus
baya putih lami tapa
Sawangan jladri gènipun
anungsung nurut bêngawan
sarêng dumugi ing Butuh

nulya mêntas malih warna
manungsa kalangkung bagus
Bajul Sêngara ranipun
wira-wiri pinggir toya
nulya na wanodya ayu
anake Kiyaki Bêtah
pan sarêng dulu-dinulu

kalihe samya kasmaran
anulya pinondhong gapyuk
binêkta ing wismanipun
gya sare apulangraras
sawusira pulang lulut
wêwêkase yayi poma
ywa dokok abahan dhuwur

èstri nyudakkên lêksana
angungkuli marang kakung
poma yayi dèn aemut
bok rara umatur sagah
angaras nulya umantuk
Bajul Sêngara nyiluman
kayangan bêngawan gêbyur

nênggih sabên dalu prapta
lan sang dyah cumbanèng lulut
lami-lami wawrat sampun
ya ta kiyai ing Bêtah
têtanya mring putranipun
sapa rowangira wawrat
tan wontên karsa Hyang Agung

Ki Butuh waspadèng tingal
wawratan yèn benjangipun
badhe nurunakên ratu
kang atmaja gya tinilar
maring pratapan gunung duk
wus sêpuh wawratan mêdal
miyos jalu warna bagus

tôngga têparone myarsa
yèn bok rara darbe sunu
samya jagongan yèn dalu
têngah wêngi abubaran
mung wong siji ingkang kantun
sapraptane puputira
sabên dalu maksih tunggu

mangkana wusing sapasar
bok rara pan ala nganggur
ngantih amusoni kapuk
sawusnya bêthut sinêlap
nèng nginggil panggenanipun
kang jagong tiyang satunggal
sarêng dalune winuwus

prapta kang jagong satunggal
sayah lungguh nulya turu
kungkulan likasan bêthut
anulya amalih baya
sarwi angandika arum
hèh yayi sira racuta
likasanira lan bêthut

ilang kasêktèn manira
de wus sun warah karuhun
ywa dokok dandananipun
nèng nginggil ngungkuli priya
sun titip nakira jalu
ranana Jaya Sêngara
isun mring Sawangan mantuk

wus gêbyur ngèli bêngawan
sang dyah kalangkung gêgêtun
datan nyana lakinipun
sangsaya ing lama-lama
Jaka Sêngara akir wus
takèn pundi sudarmèngwang
anulya mangsit kang ibu

Jakasêngara duk myarsa
pamisike ibunipun
amerang kesah mring gunung
Marapi agêntur tapa
Côndragêni dhepokipun
kiwa têngên babing jurang
murwèng asmara manêkung



Asmaradana
kunêng gantya kang

 winarni
sabêdhahe Majalêngka
katawur sasêntanane
waune anaking ajar
Salokatara ingkang
Tujungputih dhepokipun
jalu kamantu narendra


Sukmalêngkara kang nami
anglabêti sayabara
marma kamantu sang katong
Brawijaya ping kalihnya
ran Prabu Nom Panular
Brawijaya kaping têlu
pan manjing dadya sêntana


marang tanah Sokawati
Dyan Bandung Suksmalêngkara
nèmpèli Kêdhung Srêngenge
padhepokan ngungkang toya
nama Kêbo Sahasah
tapanira langkung gêntur
manjing ajur-ajèr wignya


bisa amancala putri
bisa amancala putra
kalangkung sêkti gunane
nukmèng agal alit bisa
barang tapa linakyan
amarentah kèh lêlêmbut
dharat miwah jroning toya


pakarêmanirèng warih
sira Dyan Kêbo Sahasah
nulya dadya bajul putèh
ngadhaton dhasaring toya
Kêdhung Srêngenge ingkang
minôngka paglaranipun
yèn tinangkil wadyanira


sêmana Rahadèn Pêkik
dyan wau Kêbo Sahasah
kasmaran ing pawartane
putri Pêngging luwih endah
ayune tanpa sama
asor widadari nurun
nêdhêng birai sang rêtna


Kêbo Sahasah winarni
langkung kagiwang ing manah
arsa mring Pêngging sirage
lampahe awor maruta
tan kawarna ing marga
prapta ing Pêngging sang bagus
lajêng manjing jroning pura


tan ana ingkang udani
dènira alampah dhustha
sampun sêsilih namane
Rahadèn Suksmalêngkara
wus panggih lan sang rêtna
tyasira sang rêtna kenyut
pan sampun among

asmara


sabên-sabên dalu prapti
yèn siyang musnèng kayangan
langkung nyênyongah manahe
èstri priya samya brôngta
wau Rêtna Juwita
supe ing rama myang ibu
labête among turida


sêmana Sang Natèng Pêngging
Sri Makurung Dayaningrat
pinarak anèng dalême
alênggah lan garwanira
pramèswari sêmana
animbali putranipun
sang rêtna pan sampun prapta


dhasar putri ayu luwih
kasêmbuh asêmu brôngta
cahya ijo anglalêntrèh
mêpêg ingkang pasariran
jaja mlar mangkar-mangkar
kang rama graitèng kalbu
umiyat cahyaning putra


kadingarèn putra mami
cahya beda lawan saban
anglayung ijo warnane
pan mèmpêr pangantèn anyar
sêdhêng pinurwèng priya
kaya-kaya pandugèngsun
tinanyan môngsa ngakua


angandika sang dipati
babo nini putraningwang
mandhan rawa sira anggèr
owah saniskaranira
nini sira jarwaa
sang putri tyasnya kumêpyur
myarsa sabdane kang rama


punapa marma rama ji
ngandika ingkang mangkana
kang manah langkung kumêjot
kawula datan rumôngsa
darbea manah cidra
kang ibu nambungi wuwus
adhuh nini putraningwang


aywa sira kaduk tampi
ramanira iku uga
liwat sumêlang galihe
aningali marang sira
ing solah netyanira
tan eca raosing kalbu
manawa lara kasandhang


sang rêtna jêrit anangis
myarsa sabdane bunira
mundur mantuk mring dalême
sang dyah alara karuna
kagagas 

 ing wardaya
dènnya nandhang brôngta wuyung
kacihna ing ibunira


angandika sang dipati
marang pramèswarinira
nimas ririhên putrane
ni putri datan prasaja
dadya ribêd tyas ingwang
pramèswari wus tumanduk
kang putra ingimur raras


sang putri pan maksih kumbi
ya ta wau kawarnaa
pan sampun dalu wayahe
Rahadèn Sukmalêngkara
prapta malêbèng pura
malumpat ing banon agung
tan ana tinaha ing tyas


wus dangu anèng ing jawi
sang putri lagya pinarak
kalawan para cèthine
kalangkung ingarsa-arsa
jênat norana prapta
dene kongsi têngah dalu
bisa gawe larasmara


lara pati sun andhêmi
labêtku trisna si jênat
dene cidra ing jangjine
kang êmas Suksmalêngkara
bisa agawe brôngta
si disambêra ing kupu
diparaga rara kênya


Dyan Suksmalêngkara angling
anèng jawi latah-latah
dhuh mas mirah ingsun anggèr
papagên pun kakang prapta
umarêk ing kusuma
tan bêtah anahên wuyung
mung gusti kang anèng netra


mung èsêmira mas gusti
kang sun tuku tatu jaja
pun kakang tur pralayane
wus jumênêng sang kusuma
Radèn Suksmalêngkara
sang rêtna ingêmban sampun
binêkta marang paprêman


rinungrum kidung kakawin
Palugon lan Kuswaraga
Sinom Kênya Kadhirine
sinêlan Gôndakusuma
dhuh mirah jiwaningwang
kang asih ing dasihipun
intêne Suksmalêngkara


sang rêtna pinongah-pangih
pan sampun pulang asmara
nahên brôngta sakalihe 


angucap Suksmalêngkara
yayi mas mirah ingwang
aja sumêlang ing kalbu
sun labuhi lara pêjah


nadyan kawêntara gusti
pan ingsun môngsa susaha
sapa bisa nyêkêl mring ngong
sun bisa angraga suksma
ajur-ajèr tan kewran
sêmana pan sampun nutug
dènnya samya sih-sinihan


nêngêna kang pulangrêsmi
warnanên sang adipatya
animbali kawulane
kêkalih andêling karya
Rahadèn Pangalasan
lan Rahadèn Surônggèku
kinèn jêjêp jroning pura


sira sang prawira kalih
maripit pinggiring bata
prasamya prayitnèng kewoh
gêgaman tamsir lan pêdhang
prawira kalihira
Pangalasan wus tumanduk
tan pisah lan Dyan Surôngga


sinambêran ing kêkolik
têtuhu kalawan têkak
gantêr-gantêr panambêre
graita Dyan Pangalasan
lawan Radèn Surôngga
prasamya prayitnèng kewuh
wus kèdêran jroning pura


ing kaputrèn dèn jêjêpi
tan ana swaraning jalma
ing dalême sang lir sinom
swarane lir wong carita
araras kapiyarsa
swara myang gônda mrik arum
wus nyakra kalêbon dhustha


winarna kang andon rêsmi
myarsa kalêsiking jaba
ing lingsir dalu wayahe
Rahadèn Suksmalêngkara
lèngsèr sangking paprêman
Suksmalêngkara pan sampun
mêdal kori bêbutulan


Dyan Surôngga wus miranti
kapêthuk lan duratmaka
sigra dènnya atêtakon
hèh jalma ing ngêndi sira
dalu anèng jro pura
Suksmalêngkara 

 amuwus
lah iya wong kêmit ingwang


pan arsa angambil gêni
manira kapatèn damar
Radèn Surôngga wuwuse
swarane kaya si kakang
Ki Arya Pangalasan
sang duratmaka amuwus
iya ingsun Pangalasan


Surôngga angucap malih
kaya swarane adhimas
Rôngga Suwônda swarane
ya ingsun Rôngga Suwônda
Surôngga sru angucap
kaya Si Surôngga iku
ya ingsun Radèn Surôngga


sirèku jatining maling
Suksmalêngkara angucap
ya ingsun maling piyanggon
Radèn Surôngga narajang
duratmaka malumpat
wus alok kalêbon pandung
Suksmalêngkara narajang


Pangalasan anadhahi
pinêdhang kang duratmaka
awanti-wanti malèsèd
aramya candhak-cinandhak
lan Radèn Pangalasan
agênti suduk-sinuduk
tan ana pasah ing braja


Dyan Surôngga anulungi
trêngginas Suksmalêngkara
lan Surôngga gênti goco
ingkang pandung kinalihan
rame abôndayuda
pêdhang tangkis salin suduk
tan ana samya mundura



Durma
Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging


anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayah

kèh jalma prapti


pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling


Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi


sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri


sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling


pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin


sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih


kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni


langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agung

ganjarannèki


Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging


lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling


Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki


manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi


ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis


langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi


duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi


Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig 




wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit


wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi


ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi


ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni


lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi


inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami


sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis


sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti


salamine ulun anjajah pradesan


tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir


Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging


sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati


kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi


sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti


ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi


tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding


jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti


pandhita nom anama Jaka Sêngara
tanpa yayah lan bibi
nistha dama lola


sagah dèrèng kantênan
kawula ngantun nèng jawi
nata ngandika
timbalana mring ngarsi


kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti


matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi


lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni


wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis


duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi


wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri


sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling


dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir



sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling


dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti


amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati


lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami


kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir


kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling


gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi


wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih


lah malêsa anyuduk 

 Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting


yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati


wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari


ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji


sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling


ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis


wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis


duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih


kasayahên wau ki maling aguna
manjing kêndhiting putri


anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri


bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami


wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi


duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis


dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi


Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami


dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi


baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki


tinumbakan tibane datan tumama
mung wirangira kèksi
sira bajul pêthak
wus mêdal 

 binêdhilan
akudhung kampuhirèki
jingga pinrada
saparan dèn bêdhili


kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti


ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging


tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging


pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi


wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci


gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti


lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami


putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo 

 Kênonga ngantêpi
agami Islam
mantêp agami suci


Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti


Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami


wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






kunêng gantya kangwinarni
sabêdhahe Majalêngka
katawur sasêntanane
waune anaking ajar
Salokatara ingkang
Tujungputih dhepokipun
jalu kamantu narendra

Sukmalêngkara kang nami
anglabêti sayabara
marma kamantu sang katong
Brawijaya ping kalihnya
ran Prabu Nom Panular
Brawijaya kaping têlu
pan manjing dadya sêntana

marang tanah Sokawati
Dyan Bandung Suksmalêngkara
nèmpèli Kêdhung Srêngenge
padhepokan ngungkang toya
nama Kêbo Sahasah
tapanira langkung gêntur
manjing ajur-ajèr wignya

bisa amancala putri
bisa amancala putra
kalangkung sêkti gunane
nukmèng agal alit bisa
barang tapa linakyan
amarentah kèh lêlêmbut
dharat miwah jroning toya

pakarêmanirèng warih
sira Dyan Kêbo Sahasah
nulya dadya bajul putèh
ngadhaton dhasaring toya
Kêdhung Srêngenge ingkang
minôngka paglaranipun
yèn tinangkil wadyanira

sêmana Rahadèn Pêkik
dyan wau Kêbo Sahasah
kasmaran ing pawartane
putri Pêngging luwih endah
ayune tanpa sama
asor widadari nurun
nêdhêng birai sang rêtna

Kêbo Sahasah winarni
langkung kagiwang ing manah
arsa mring Pêngging sirage
lampahe awor maruta
tan kawarna ing marga
prapta ing Pêngging sang bagus
lajêng manjing jroning pura

tan ana ingkang udani
dènira alampah dhustha
sampun sêsilih namane
Rahadèn Suksmalêngkara
wus panggih lan sang rêtna
tyasira sang rêtna kenyut
pan sampun amongasmara

sabên-sabên dalu prapti
yèn siyang musnèng kayangan
langkung nyênyongah manahe
èstri priya samya brôngta
wau Rêtna Juwita
supe ing rama myang ibu
labête among turida

sêmana Sang Natèng Pêngging
Sri Makurung Dayaningrat
pinarak anèng dalême
alênggah lan garwanira
pramèswari sêmana
animbali putranipun
sang rêtna pan sampun prapta

dhasar putri ayu luwih
kasêmbuh asêmu brôngta
cahya ijo anglalêntrèh
mêpêg ingkang pasariran
jaja mlar mangkar-mangkar
kang rama graitèng kalbu
umiyat cahyaning putra

kadingarèn putra mami
cahya beda lawan saban
anglayung ijo warnane
pan mèmpêr pangantèn anyar
sêdhêng pinurwèng priya
kaya-kaya pandugèngsun
tinanyan môngsa ngakua

angandika sang dipati
babo nini putraningwang
mandhan rawa sira anggèr
owah saniskaranira
nini sira jarwaa
sang putri tyasnya kumêpyur
myarsa sabdane kang rama

punapa marma rama ji
ngandika ingkang mangkana
kang manah langkung kumêjot
kawula datan rumôngsa
darbea manah cidra
kang ibu nambungi wuwus
adhuh nini putraningwang

aywa sira kaduk tampi
ramanira iku uga
liwat sumêlang galihe
aningali marang sira
ing solah netyanira
tan eca raosing kalbu
manawa lara kasandhang

sang rêtna jêrit anangis
myarsa sabdane bunira
mundur mantuk mring dalême
sang dyah alara karuna
kagagas ing wardaya
dènnya nandhang brôngta wuyung
kacihna ing ibunira

angandika sang dipati
marang pramèswarinira
nimas ririhên putrane
ni putri datan prasaja
dadya ribêd tyas ingwang
pramèswari wus tumanduk
kang putra ingimur raras

sang putri pan maksih kumbi
ya ta wau kawarnaa
pan sampun dalu wayahe
Rahadèn Sukmalêngkara
prapta malêbèng pura
malumpat ing banon agung
tan ana tinaha ing tyas

wus dangu anèng ing jawi
sang putri lagya pinarak
kalawan para cèthine
kalangkung ingarsa-arsa
jênat norana prapta
dene kongsi têngah dalu
bisa gawe larasmara

lara pati sun andhêmi
labêtku trisna si jênat
dene cidra ing jangjine
kang êmas Suksmalêngkara
bisa agawe brôngta
si disambêra ing kupu
diparaga rara kênya

Dyan Suksmalêngkara angling
anèng jawi latah-latah
dhuh mas mirah ingsun anggèr
papagên pun kakang prapta
umarêk ing kusuma
tan bêtah anahên wuyung
mung gusti kang anèng netra

mung èsêmira mas gusti
kang sun tuku tatu jaja
pun kakang tur pralayane
wus jumênêng sang kusuma
Radèn Suksmalêngkara
sang rêtna ingêmban sampun
binêkta marang paprêman

rinungrum kidung kakawin
Palugon lan Kuswaraga
Sinom Kênya Kadhirine
sinêlan Gôndakusuma
dhuh mirah jiwaningwang
kang asih ing dasihipun
intêne Suksmalêngkara

sang rêtna pinongah-pangih
pan sampun pulang asmara
nahên brôngta sakalihe
angucap Suksmalêngkara
yayi mas mirah ingwang
aja sumêlang ing kalbu
sun labuhi lara pêjah

nadyan kawêntara gusti
pan ingsun môngsa susaha
sapa bisa nyêkêl mring ngong
sun bisa angraga suksma
ajur-ajèr tan kewran
sêmana pan sampun nutug
dènnya samya sih-sinihan

nêngêna kang pulangrêsmi
warnanên sang adipatya
animbali kawulane
kêkalih andêling karya
Rahadèn Pangalasan
lan Rahadèn Surônggèku
kinèn jêjêp jroning pura

sira sang prawira kalih
maripit pinggiring bata
prasamya prayitnèng kewoh
gêgaman tamsir lan pêdhang
prawira kalihira
Pangalasan wus tumanduk
tan pisah lan Dyan Surôngga

sinambêran ing kêkolik
têtuhu kalawan têkak
gantêr-gantêr panambêre
graita Dyan Pangalasan
lawan Radèn Surôngga
prasamya prayitnèng kewuh
wus kèdêran jroning pura

ing kaputrèn dèn jêjêpi
tan ana swaraning jalma
ing dalême sang lir sinom
swarane lir wong carita
araras kapiyarsa
swara myang gônda mrik arum
wus nyakra kalêbon dhustha

winarna kang andon rêsmi
myarsa kalêsiking jaba
ing lingsir dalu wayahe
Rahadèn Suksmalêngkara
lèngsèr sangking paprêman
Suksmalêngkara pan sampun
mêdal kori bêbutulan

Dyan Surôngga wus miranti
kapêthuk lan duratmaka
sigra dènnya atêtakon
hèh jalma ing ngêndi sira
dalu anèng jro pura
Suksmalêngkara amuwus
lah iya wong kêmit ingwang

pan arsa angambil gêni
manira kapatèn damar
Radèn Surôngga wuwuse
swarane kaya si kakang
Ki Arya Pangalasan
sang duratmaka amuwus
iya ingsun Pangalasan

Surôngga angucap malih
kaya swarane adhimas
Rôngga Suwônda swarane
ya ingsun Rôngga Suwônda
Surôngga sru angucap
kaya Si Surôngga iku
ya ingsun Radèn Surôngga

sirèku jatining maling
Suksmalêngkara angucap
ya ingsun maling piyanggon
Radèn Surôngga narajang
duratmaka malumpat
wus alok kalêbon pandung
Suksmalêngkara narajang

Pangalasan anadhahi
pinêdhang kang duratmaka
awanti-wanti malèsèd
aramya candhak-cinandhak
lan Radèn Pangalasan
agênti suduk-sinuduk
tan ana pasah ing braja

Dyan Surôngga anulungi
trêngginas Suksmalêngkara
lan Surôngga gênti goco
ingkang pandung kinalihan
rame abôndayuda
pêdhang tangkis salin suduk
tan ana samya mundura



Durma
Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging


anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayah

kèh jalma prapti


pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling


Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi


sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri


sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling


pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin


sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih


kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni


langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agung

ganjarannèki


Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging


lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling


Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki


manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi


ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis


langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi


duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi


Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig 




wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit


wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi


ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi


ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni


lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi


inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami


sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis


sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti


salamine ulun anjajah pradesan


tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir


Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging


sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati


kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi


sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti


ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi


tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding


jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti


pandhita nom anama Jaka Sêngara
tanpa yayah lan bibi
nistha dama lola


sagah dèrèng kantênan
kawula ngantun nèng jawi
nata ngandika
timbalana mring ngarsi


kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti


matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi


lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni


wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis


duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi


wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri


sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling


dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir



sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling


dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti


amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati


lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami


kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir


kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling


gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi


wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih


lah malêsa anyuduk 

 Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting


yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati


wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari


ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji


sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling


ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis


wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis


duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih


kasayahên wau ki maling aguna
manjing kêndhiting putri


anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri


bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami


wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi


duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis


dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi


Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami


dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi


baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki


tinumbakan tibane datan tumama
mung wirangira kèksi
sira bajul pêthak
wus mêdal 

 binêdhilan
akudhung kampuhirèki
jingga pinrada
saparan dèn bêdhili


kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti


ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging


tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging


pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi


wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci


gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti


lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami


putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo 

 Kênonga ngantêpi
agami Islam
mantêp agami suci


Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti


Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami


wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






Pangalasan asru dènira angucap
dèn tanggon sira maling
arsa ngayonana
prajurit Pêngging iya
sira tan atuku warti
yèn Pêngalasan
êlase wong ing Pêngging

anarajang Suksmalêngkara cinandhak
sigra binuwang aglis
sigra malês nyandhak
Pangalasan binuwang
Surôngga narajang aglis
buwang-binuwang
sayahkèh jalma prapti

pan gumuruh obore kadya raina
wus katur Sang Dipati
Pêngging langkung duka
pandung kinèn nyêkêla
mring Pangalasan lan malih
Radèn Surôngga
dèn kacêkêl kang maling

Pangalasan kalawan kang duratmaka
rame banting-binanting
pan dugang-dinugang
rosa sêndhal-sinêndhal
wadya kathah angêbyuki
Suksmalêngkara
wus musna tan kaèksi

sakalangkung cuwa Radèn Pangalasan
ilange ponang maling
wus katur sêmana
marang Sang Adipatya
Andayaningrat sinipi
ing dukanira
kinon angêpung puri

sabên dalu kadhaton pan tinuguran
miwah sajroning puri
lor kidul lok samya
amburu duratmaka
wus musna kang wetan nuli
lok duratmaka
kulon pan alok maling

pan sadalu alok buru duratmaka
wêkasan tanna yêkti
wignya warni papat
wau Suksmalêngkara
kewran sagunging kang kêmit
para prawira
manahe samya wingwrin

sabên dalu kang kêmit kadya mangkana
sawênèh wadya kêmit
ana linerongan
angus lan awu ika
ana cinukur kang alis
babrêngosira
pan cinukur sasisih

kang sawênèh ana cinukur marapat
sarêng samya pêpanggih
pan sarêng kumpulnya
guyu-ginuyu samya
tan ngrasa warninirèki
ingkang ginuyyan
sêmana tan winarni

langkung duka Dipati Andayaningrat
sagung wadya ing Pêngging
samya ingundhangan
kinèn amardiguna
anyêkêla maling sêkti
kang saba pura
agungganjarannèki

Kiya Patih Logêndèr sampun dinuta
kinèn ngupaya jalmi
ingkang sumanggupa
nyêkêl maling aguna
sun ganjar rabia putri
lawan nagara
sasigar nagri Pêngging

lan sun karya Prabu Anom tur kuwasa
angrèh nagara Pêngging
wis patih mentara
ywa mulih-mulih sira
cekoh regoh anyakêthi
yèn tan angsala
kang saguh nyêkêl maling

Kiya Patih Logêndèr sigra tur sêmbah
lèngsèr saking ngarsa ji
tan mampir ing wisma
lampahe tanpa rowang
jajah desa milangkori
jalak paningal
ngêbo latu sirèki

manjing wana jurang wêrit ing ancala
têkaping waudadi
sumêngkèng aldaka
manggihi ajar-ajar
puthut manguyu lan cantrik
miwah jêjanggan
sami pinardèng budi

ênêngêna ki patih ing lampahira
gantya ingkang winarni
ingkang mara tapa
wau Jaka Sêngara
kang dhepok ing Côndragêni
kapit ing jurang
ayom kang têrbis-trêbis

langkung simpar tan ana jalma uninga
nutug dènnya martapi
sakèhing atapa
pan sampun linampahan
gêniara dèn lampahi
ambanyuara
gêntur dènnya atapi

duk samana Ki Jaka lagya mêmuja
ana swara kapyarsi
yèn sirarsa mulya
hèh ta sira Sêngara
sira turunana kaki
marang ing praja
sakiki ana kardi

Ratu Pêngging Dipati Andayaningrat
lagya mangun wiyadi
ana ing jro pura
kalêbon duratmaka
kalangkung sêkti kang maling
pangendrajala
karti sampeka wêgig

wong ing Pêngging tan ana kang sumanggupa
anyêkêl ponang maling
agampang kewala
lah sira sanggupana
iku kang minôngka margi
kamulyanira
sêmana wus winangsit

wus winêjang wau Ki Jaka Sêngara
sapratingkahe sami
kawitan têngahan
dumugi ing wêkasan
aja sumêlang ing ati
wus tinarima
panêdhanirèng Widhi

ingkang swara wus musna tan kapiyarsa
Ki Jaka wus patitis
akari anggana
lênglênging tyas Ka Jaka
pêpungun raosing kapti
èsthining manah
kagêgêm ngasta ugi

ênêngêna Ki Jaka kang winursita
lampahe Ki Apatih
Logêndèr sêmana
saparane kalunta
dilalah ngidêri ardi
Mrapi wus prapta
dhepok ing Côndragêni

lir tinêdahkên ing Hyang rêkyana patya
sêmana wus apanggih
kalawan Ki Jaka
Sêngara wus ngancaran
binagèkakên kang prapti
tigas kawuryan
ing wingking saking pundi

inggih ngajêng ing pundi ingkang sinêdya
sintên sinambat ing sih
ki patih ris nabda
wingking anggèr kawula
patihe Sang Ratu Pêngging
Andayaningrat
Logêndèr wasta mami

sang atapa Jaka Sêngara lingira
mila mariki patih
tiyang awibawa
têmahan marang sunya
bapa luwe wong nèng wukir
rêkyana patya
lingira rum mêmanis

sêdyaningwang ingutus sri naranata
Adipati ing Pêngging
angulati jalma
kang sagêd ngulapana
kalilipe Natèng Pêngging
kalêbon dhustha
kalangkung dening sêkti

salamine ulun anjajah pradesan
tan wontên mrayogèni
mung anggèr prayoga
kêncênge ing wardaya
Ki Jaka aris nauri
wagêd punapa
tiyang wirangrong wukir

Ki Apatih Logêndèr muwus ngrarêpa
tan wontên yogya malih
liyane andika
anggèr atêtulunga
wus kaèsthi ing tyas mami
gèr kuningana
patêmbayaning Pêngging

sintên-sintên ingkang sagêd anyêpênga
pandung ingkang sinêkti
andhusthèng asmara
wontên sajroning pura
agung ganjaraning aji
pan katariman
putri dadya dipati

kang sêpalih ing Pêngging dadya ganjaran
yèn sêmbada ing kapti
lêhêng tulungana
nata kalangkung tikbra
Ki Jaka mênêng tan angling
tigang pandurat
nyeluman tan kaèksi

sawusira mangkana aris angucap
inggih paman apatih
manira lumampah
nanging bêgjaning nata
kawula darmi nglampahi
pan samya titah
ingkang sinêdyèng kapti

ki apatih kalangkung suka tyasira
rumaos antuk kardi
ing salampahira
kya patih gya wisata
lan Dyan Jaka kang martapi
sampun binêkta
sami tumurun ngardi

tan kawarna lampahe Jaka Sêngara
kalawan ki apatih
ing Pêngging wus prapta
lajêng malêbèng pura
sowan marang sang dipati
patih tur sêmbah
amba sampun tinuding

jajah desa ngupadosi ingkang sagah
anyêpêng punang maling
kang asaba pura
kang sêkti môndraguna
inggih kawula amanggih
bêgja paduka
punika katur gusti

pandhita nom anama Jaka Sêngara
tanpa yayah lan bibi
nistha dama lola
sagah dèrèng kantênan
kawula ngantun nèng jawi
nata ngandika
timbalana mring ngarsi

kae Jaka sêmana wus tinimbalan
praptèng ngarsa dipati
abukuh silanya
muka konjêm pratala
ngandika sang adipati
dhuh putraningwang
bagea sira prapti

matur nuwun manêmbah Jaka Sêngara
nèng mastaka kapundhi
sang dipati nabda
nak ingsun kae Jaka
ilangna kalilip mami
cabar pun bapa
dene nyandhi wiyadi

lah cêkêlên maling kang saba ing pura
Ki Jaka atur bêkti
pukulun sandika
inggih darmi kawula
nglampahi sabdaning gusti
sapolah tingkah
jêng gusti kang darbèni

wus ta kulup sira age tumanduka
kalawan sira patih
sira ngatêrêna
apa rèhe Si Jaka
sira ingkang angladèni
kalih tur sêmbah
anulya mentar aglis

duk samana sampun surup Sang Hyang Arka
kawarnaa ing latri
Ki Jaka Sêngara
sampun midêr ing pura
kalawan rêkyana patih
wadya sadaya
kinèn ngampingi jawi

wus angrakit anjêjêp Jaka Sêngara
ing dalême sang putri
ya ta kawarnaa
Radèn Sukmalêngkara
kang andon sajroning puri
lagya kalihan
lênggah lawan sang putri

sang rêtnayu alon wijiling wacana
kangmas paran kang kapti
anggung makatêna
tansah duka jêng rama
tan wande yèn ingsun mati
Sukmalêngkara
mèsêm dènira angling

dhuh kusuma mas mirah gèn sun mêmuja
sun labuh lara pati
awora lan kisma
gusti kuwandaningwang
tan sêdya gingsir ing jangji
kawulanira
anggèr tumêkèng akir

sang dyah angling kangmas punapa karannya
duk kacêkêl ing nguni
ilang tanpa krana
lah ingsun jarwanana
enake tyas ingsun ugi
Sukmanglêngkara
gumujêng sarwi angling

dhuh mas mirah aja sira walangdriya
nadyan matia mami
ping pitu sadina
lamun tibèng bantala
lawan katetesan warih
amêsthi gêsang
dèn èngêt sira gusti

amung iya mas mirah wawêkas ingwang
nyandhinga toya kêndhi
gênthong lawan kulah
ajana kongsi kurang
iku kadigdayan mami
sira wêruha
pangurip ngong yèn mati

lan maninge dandanane wong wanita
ayyana angungkuli
marang ing wong priya
angapêsake jaya
dèn rawatana kang têbih
aja sumêlap
anèng luhuran sami

kawarnaa wau Ki Jaka Sêngara
wus dangu ngintip-intip
wus malêbèng wisma
tan ana kang uninga
Ki Jaka nulya mrêpêki
Sukmanglêngkara
kupingira jiniwir

kagèt jola Rahadèn Sukmanglêngkara
sapa anjiwir kuping
kaliwat dêgsura
mojar Jaka Sêngara
hèh iya dêgsura mami
ingsun wong arga
anumbak tambuh maling

gêlêm nora gêlêma sun cêkêl sira
ngong bônda sira mangkin
Dyan Sukmalêngkara
sigra narik curiga
nulya anarajang wani
Jaka Sêngara
prayitna anadhahi

wanti-wanti anyuduk Sukmalêngkara
nanging tan anêdhasi
asalin curiga
saksana tan tumama
sayah dènira nyuduki
ukiran pêcah
asta bang ngêmu gêtih

lah malêsa anyuduk Jaka Sêngara
payo ingsun tadhahi
agantya nyuriga
padha wong sêkti guna
Jaka Sêngara nauri
lah tutugêna
budinira dèn ênting

yèn wus êntèk budimu sun cêkêl sira
pasthi ingsun talèni
katur mring sang nata
bangsat sira nututa
sang dhustha tinubruk aglis
Sukmalêngkara
trangginas angoncati

wus lumajêng binujung saparanira
sayah akêmpis-kêmpis
mèh thithik kacandhak
malêbèng ing balumbang
wus musna datan kaèksi
Jaka Sêngara
wau kecalan lari

ki apatih karsa atêtulung sigra
Ki Jaka wus apanggih
kalawan ki patya
mojar maling wus ilang
malêbèng sajroning warih
inggal matura
ki patih mring sang aji

sakathahe sêgaran tuwin balumbang
sumur kulah lan kali
kabèh dèn êsata
lêlarèn kang mring pura
miwah gênthong lawan kêndhi
kothongna samya
sun cêkêle si maling

ki apatih sampun undhang-undhang wadya
sarupane kang warih
kinèn ngêsatana
ing sadalu punika
sigra ingêsatan sami
sakèhing toya
Jaka Sêngara aglis

wus waspada ênggène kang duratmaka
manjing sêngkang sang putri
wus katur sang nata
pan sampun linilanan
Jaka Sêngara mrak aglis
aminta sêngkang
sang putri sru anangis

duratmaka wus mêdal sangking ing sêngkang
nulya lumayu aglis
wus binujung sigra
saparan tinututan
sayah angucali warih
sat sadayanya
pura tan ana warih

kasayahên wau ki maling aguna
manjing kêndhiting putri
anèng pasarean
kewran Jaka Sêngara
arêmbag lawan ki patih
angumpulêna
sakèh dandanan èstri

bêthut kisi jôntra kalawan likasan
sinêlapêna sami
saluhuring lawang
lan luhur pasarean
saksana para pewastri
kinèn tumandang
anyêlapêna sami

wus kawratan dalême dyah kasêlapan
bêbêthut lawan kisi
tanapi likasan
anèng luhur paprêman
Dyan Sukmalêngkara nênggih
sampun kongkulan
babêthut lawan kisi

duratmaka wus ilang kasêktènira
pan dadya baya putih
anèng pasarean
kagyat rêtna juwita
yèn kang raka malih warni
sigra lumajar
sarwi atawan tangis

dyan sumungkêm ing padanira kang rama
lara-lara anangis
kang ibu tumulya
anglut milu karuna
sêsambate mêlasasih
amêgap-mêgap
pramèswari lan siwi

Sang Dipati Pêngging langkung dukanira
tan etang putra siji
arsa pinêjahan
dene akarya wirang
gawe lêtuhing nagari
dhuh-adhuh iya
tan kaya anak mami

dangu-dangu lilih dukane sang nata
èngêt putra satunggil
tan ana tunggilnya
mila dinama-dama
mangke karya wirang isin
ciptaning driya
wus karsaning Hyang Widhi

baya putih wus kinèn ngrampog ing kathah
sigra punggawa mantri
samya manjing pura
lawan sawadyanira
angagêm tumbak lan bêdhil
prajurit sigra
tumandang angêbyuki

tinumbakan tibane datan tumama
mung wirangira kèksi
sira bajul pêthak
wus mêdal binêdhilan
akudhung kampuhirèki
jingga pinrada
saparan dèn bêdhili

kang kamargan samya anglut milwa ngoyak
anumbak ambêdhili
tan ana tumama
bajul tan nêdya bôngga
saking wirange tan sipi
mulat ing jalma
lampahira wus prapti

ambyur Kêdhung Srêngenge sang bajul pêthak
umyung swaraning tangis
sadhasaring toya
ombaknya kêdhung molah
wus mundur wadya ing Pêngging
kang kawarnaa
Sang Adipati Pêngging

tinêtêpan jangji lan Jaka Sêngara
wus tinrimanan putri
ginanjar sasigar
Pêngging nama dipatya
saklangkung asihirèki
ginadhang-gadhang
gumanti nagri Pêngging

pan sinigêg gêntia ingkang kocapa
putra ing Majapait
kang tapa nèng Pilang
kalih atmajanira
pambajêng jalu kang nami
Ki Prêgiwôngsa
marang ing Dêmak ngabdi

wuragile èstri sampun palakrama
pagêdhongan kang siwi
Ki Buyut pêparab
wisma pinggir bêngwan
dhêkahe kawuryan kèksi
alul atapa
nglampahkên gama suci

gantya malih Dayaningrat Pêngging seda
kang mantu anggêntèni
Adipati Mayang
nama Andayaningrat
sumiwèng Dêmak nagari
pan sabên warsa
ngaturkên bulubêkti

lama-lama Andayaningrat pêputra
samya jalu kêkalih
kang sêpuh ingaran
Dyan Kêbo Kanigara
arine bagus rêspati
ngèlmine limpad
Kêbo Kênonga nami

putra kalih pan samya bèncèng karsanya
dene ingkang agami
Kêbo Kanigara
ngurêbi ngèlmu Buda
Kêbo Kênonga ngantêpi
agami Islam
mantêp agami suci

Kêbo Kanigara wus kesah martapa
anèng Rêbabu ardi
nênggih ing Pantaran
Dipatyèng Pêngging kocap
Andayaningrat wus lalis
sasedanira
putranira gumanti

Radèn Kêbo Kênonga kang angsal wênang
saking Dêmak nagari
mantêp agamanya
angsal keblating Suksma
anut tabiyating Nabi
sawadyanira
jalma ing Pêngging sami

wadyabala samya jrih asih sadaya
tanna suwalèng kapti
saking arjanira
ing Pêngging duk sêmana
bêranah kang kêbo sami
aglar pangonan
kadya sinom pêngrawit



Sinom
nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama


Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa


lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat


padhukuhan ardi Purwa
dhepoke Ki Agêng Tingkir
Ki

 Agêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira


kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang


mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah


datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula


Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta


wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga


wus tata samya lênggah
ngandika Ki Gêdhe 

 Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra


Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata


kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana


yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya


lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa


bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut 

 marang ing sanak lambung kasihan


yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata


apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula


kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika


kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga


yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal


marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging


amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran


ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika


kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang


cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga


panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara


kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna


iya sapungkur manira
mulane sun ihtiyari
iya iki tulis ingwang
antêpên 

 Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala


bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah


Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa


apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






nadyan kathah pra dipatya
tan wontên kadya ing Pêngging
pêparentah ing ngamônca
nagari karèh ing Pêngging
sangsaya lami-lami
Ki Agêng Pêngging kramantuk
saking Bêtah wanodya
warnane ayu rêspati
langkung atut dènira apalakrama

Ki Agêng Kêbo Kênonga
ngèlmune kang dèn sungkêmi
wêwuruke Sèh Lêmahbang
sarêng lan Ki Agêng Tingkir
maguru Sèh Sitibrit
anggêpe samya arukun
lir tunggil yayah rena
rujuking tyas golong pikir
sakalihan tan ana rasa-rumasa

lair batinira trêsna
ing awal tumêkèng akir
sênêng parêng saduluran
datan salaya ing kapti
dhasar gurune nunggil
sêsarêngan gènnya mangsuk
mring Pangran Sitijênar
mila sungkêmira sami
tan sumêlang ing dunya praptèng akerat

padhukuhan ardi Purwa
dhepoke Ki Agêng Tingkir
KiAgêng kalangkung êkas
ngibadahe rina wêngi
tapa matèni ragi
tan ngangge ngrasani iku
kanugrahan kamulyan
sokur rêna mring Hyang Widhi
panêkunge tan ana sumêlangira

kunêng ingkang winursita
Jêng Sultan Bintara Aji
sampun amiyarsa warta
solahe Ki Agêng Pêngging
sultan waspadèng ghaib
sakarsane Pêngging iku
kacakup marang Sultan
ratwagung prasasat wali
grahitane ngrênggani ing Pêngging benjang

mring nata gya tinimbalan
mantri kêkalih tinuding
kang kinon nêmbah saksana
wus mêsat mantri kêkalih
sawadyanira ngiring
datan kawarna ing ênu
lampahe murang marga
kapungkur Dêmak nagari
gêgancangan siyang dalu pan lumampah

datan kawarna ing marga
duta wus prapta ing Pêngging
wus cundhuk ponang caraka
kalawan Ki Agêng Pêngging
caraka matur aris
ulun ingutus sang prabu
andika tinimbalan
dhatêng ing Dêmak nagari
kairida sarêng salampah kawula

Ki Agêng Pêngging lingira
wong punapa awak mami
tinimbalan mring sang nata
pelag punapa wong santri
ngandikaning narpati
môngsa wruha basanipun
hèh caraka ing Dêmak
matura marang sang aji
sakalangkung nuwun duka paramarta

wus mundur caraka Dêmak
tan antuk dènnya nimbali
wau ta ingkang winarna
nênggih Kyai Agêng Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun panggih lawan Ki Agêng Kênonga

wus tata samya lênggah
ngandika Ki Gêdhe Tingkir
yayi sira tinimbalan
marang Sang Prabu Ngawanti
apadene ta yayi
pagene nora lumaku
ingkang rayi anêmbah
punapa damêle ugi
wong malarat tinimbalan mring narendra

Kyai Gêdhe Ngardipurwa
pangandikanira aris
yayi pagene ta sira
mopo timbalaning aji
iya apa sirèki
nora kabawah ing ratu
lêmah kang sira ambah
saisine tanah Jawi
apan iya duwèke kang dadi nata

kang rayi alon turira
Allah kang adarbe bumi
kadar ta ngangkah punapa
wong dhêdhukuh dèn timbali
angling Ki Agêng Tingkir
aja wangkot ing pakewuh
ywa ta tampani lômba
aywa agêgampang pikir
pakewuhe para yayi ulatana

yayi mungguh kaya sira
lir kalênthing wadhah mangsin
ambune pan maksih ana
sira buyuting narpati
ratu ing Pajang Pêngging
pan tabête durung alum
ratu agung prakosa
katutuh ramanirèki
ki dipati pinèt mantu Brawijaya

lah ta yayi kayangapa
sira angringkês prakawis
tinimbalan marang nata
manawa silih udani
yèn pamanira yêkti
arine ibunirèku
manawa parimarma
iku wong dadi narpati
duwe plunan anèng desa ing ngadesa

bêcik sira lumakua
ingsun ingkang atut wuri
môngsa tegaa mring sira
pakewuhe sun calangi
kang rayi matur aris
kados botên sapuniku
kakang bara tan bara
mendah wong dadi narpati
emut marang ing sanak lambung kasihan

yayi yèn pinindho sira
tinimbalan mring narpati
kayangapa akalira
kang rayi umatur aris
inggih wontên punapi
amêksa wong botên purun
kang raka sru ngandika
yayi apan wong aurip
yèn amogok tinimbalan mring sang nata

apan iya wong punapa
sisan angadêgna baris
aja tanggung ing pratingkah
aywa sira mungal-mungil
manawa olih jail
têmah katail sirèku
wong jawal ala begal
ngakali melik sathithik
ingkang pinrih pakandêlan wong ngawula

kang rayi gumujêng suka
kakang tuwan pindho kardi
paduka mêrangi tatal
bilai lara lan pati
sintên ingkang darbèni
apan kagungan Hyang Agung
sadèrènge wontên badan
pêpasthèn ginawe dhingin
awon pênêd ing lokil makpul punika

kang raka alon ngandika
iya yayi apa malih
yèn wis manjing tekadira
pun kakang têka ngamini
sadina mituturi
sêmana pan sampun dalu
prasamya salat nglanggar
bagdane salat prasami
ingkang raka kalangkung sinungga-sungga

yèn dalu arêringgitan
sira Ki Agêng ing Pêngging
anyugata mring kang raka
pan ringgit bèbèr kinardi
pan samya anujoni
garwanira wawrat sêpuh
sarêng lair punika
ing sasi Jumadilakir
tanggal kaping wolu anuju taun Dal

marêngi môngsa kalima
nuju dina Rêbo Lêgi
ing wanci bangun raina
miyos jalu langkung pêkik
nuju Ki Agêng Pêngging
amêdalkên bingbingipun
Kyai Gêdhe Kênonga
langkung sukanirèng galih
wong kang nonton waya bèbèr kagegeran

ana kêkuwung gêng prapta
têtiga anyêrot kali
garimis samya sakala
ngandika Ki Agêng Tingkir
yayi putranirèki
ingsun paringi jêjuluk
Ki Mas Karèbèt ika
dene yayi amarêngi
ing laire ana wayang bèbèr ika

kang rayi alon turira
anuwun langkung prayogi
angsala pandonga tuwan
mugi kalisa ing sakit
kawula inggih darmi
paduka kang darbe sunu
mugi pinanjangêna
yuswane kang jabang bayi
mugi-mugi tulusa nugrahaning Hyang

cinarita tigang dina
Ki Agêng Tingkir nèng Pêngging
kunêng ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur saaturnèki
pamopone Kiyai Gêdhe Kênonga

panêmbahaning Bintara
sigra dènnya animbali
mring Ki Gêdhe Wanapala
kang rama kiyai patih
tan dangu nulya prapti
ing ngarsane sang aprabu
apan tinuwa-tuwa
putra kang kinarya patih
angandika Sri Naranatèng Bintara

kakang ana panggawean
patut para kang nindaki
anggawaa bantah ingwang
sira dadi wakil mami
marang Ki Jêbèng Pêngging
rong prakara bantah ingsun
hèh kakang wruhanira
ana karasa ing ati
bokmanawa ing têbe dadi wisuna

iya sapungkur manira
mulane sun ihtiyari
iya iki tulis ingwang
antêpên Ki Jêbèng Pêngging
êndi kang dèn labuhi
salah sawiji ta iku
sakèhe karsaningwang
wus ana ing sira kaki
sigra lèngsèr Kyai Gêdhe Wanapala

bêkta sabate sakawan
Ki Gêdhe Wanapala glis
datan kawarna ing marga
pan sampun prapta ing Pêngging
wus panggih munggèng panti
Ki Gêdhe Kênonga muwus
kiyai pakênira
inggih wong agung ing pundi
lawan sintên ingkang pinuji ing kathah

Ki Gêdhe ing Wanapala
alon dènira nauri
kiyai manira Dêmak
dutane sri narapati
maring sira ta yayi
anggawa timbalanipun
Sinuhun ing Bintara
amariksa ing sirèki
dene sira kapiyarsa alul tapa

apa ingkang sira sêdya
timbalane sri bupati
jawabên dipun pratela
ya ingkang kalih prakawis
aywa nyimpang ing kardi
asikara dadinipun
maring ing badanira
aywa angrangkêpi budi
nora enak kasmarane ing agêsang






