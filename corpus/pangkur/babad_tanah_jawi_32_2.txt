lêstari ing lampahira
Radèn Jaka Sêngara mantuk aglis
yun panggih sudarmanipun
tan dangu sampun prapta
ing Sêmanggi Jaka Sêngara anggêbyur
malêbu sajroning toya
kadya nèng dharat ningali

kang rama lagya pinarak
pêpak andhèr kang seba anèng ngarsi
Dyan Sêngara praptèng ngayun
Bajul Sêngara nabda
ana paran praptanira sira kulup
sun tingali dene sigra
kang putra matur ngabêkti

kawula atur uninga
pan ingutus dhatêng sri narapati
kinêrsakakên prang pupuh
dhatêng nagri Blambangan
lan ing Bali kawula kinèn anggêmpur
yèn unggul yuda kawula
tinariman putri adi

lawan malih dipun ganjar
pinaringan inggih nêgari Pêngging
kawula anuwun tulung
paduka ngrencangana
Prabu Bajul Sêngara alon amuwus
lah aja kuwatir sira
sira uga sun rewangi

lah uwis sira mangkata
mring Blambangan ingsun kang mêtu kali
Dyan Sêngara nêmbah mundur
wus mêntas ing dharatan
praptèng wisma sowan marang ingkang ibu
sêdaya lungiding lampah
ingaturkên ibu titi

ya sira aja pêpeka
wêkas ingsun kulup dèn ngati-ati
sun rewangi putraningsun
muga unggula yuda
rinêksaa ing Suksmana ingkang agung
kang putra matur anêmbah
ibu kula nuwun amit

wus mangkat Jaka Sêngara
gêgancangan mung lawan ingkang abdi
wolung iji kathahipun
jujug ing Prabalingga
lampahira ing marga datan winuwus
Prabalingga sampun prapta
sowan marang sang dipati

Sapulaga angandika
besuk apa sira radèn lumaris
Dyan Sêngara aris matur
inggih èstu lumampah
kadospundi karsa paduka pukulun
sintên kang dhèrèk kawula
ngandika sang adipati

tan kêna ora manira
pêsthi mèlu dhawuhira sang aji
sun takon pira rowangmu
mring nagri Bêlambangan
Radèn Jaka umèsêm alon umatur
namung wolu rencang kula
kang liya sampun rumiyin

sang dipati angandika
lumakua sira radèn rumiyin
ingsun dombani ing pungkur
dhawuhira sang nata
iya nora kalilan mèlu prang pupuh
mung kinèn andêlêng sira
Dyan Sêngara matur aris

anuwun pamit kawula
sigra budhal ing marga tan kawarni
Bêlambangan sampun rawuh
anamur lampahira
ing sêgara rupêk dhingin kang jinujug
amriksani wadyanira
para bajul wus miranti

bajul uyêl jêjêl ngrangap
ewon kêthèn pinggir sêgara Bali
tuwin ing Blambangan pênuh
Radèn Jaka Sêngara
sigra kesah mung lawan bature wolu
panggih Menak Dhalipêthak
ngadêg jêjêr anèng ngarsi

kagyat Menak Dhalipêthak
sarwi angling sapa aranmu jalmi
wani ngadêg ngarsaningsun
hèh baya bosên gêsang
Radèn Jaka Sêngara mèsêm amuwus
aja tambuh Dhaliseta
ingsun dutane Sang Aji

Brawijaya Majalêngka
Radèn Jaka Sêngara aran mami
sira lawas tan kadulu
yèn gêlêm tinimbalan
yèn tan gêlêm utamanggamu pinundhut
mring Sang Prabu Brawijaya
tanpa ngrasa sira urip

nora wêruh kabêcikan
endah-endah turune asu larik
Dhaliputih asru bêndu
sugal pangucapira
pêksa sura sirarsa nêlukkên mring sun
payo apa karêpira
bok ratumu dhewe prapti

môngsa ta ingsun wêdia
katêmua ing ngêndi ingsun wani
tan bêtah dupi angrungu
cinandhak sang dipatya
wus binuwang Sang Dhaliputih sumêbrung
rewang wolu kinon ngobar
dalêmira Sang Dipati

Dhalipêthak tibèng jaba
kang suwara gumuruh awor tangis
jro pura pating bilulung
wisma kobong sêdaya
sang dipati amêpêk prajuritipun
wong nagri gègèr wurahan
bajul munggah saking kali

kathah galak môngsa jalma
agêng alit kang bajul anyokoti
wong Blambangan giris kawur
bajul tanpa wilangan
ponang bajul sumahab jêjêl supênuh
wong kang nungkul liniwatan
kang bôngga dipun patèni

kunêng Dyan Jaka Sêngara
sumbar-sumbar hèh payo Dhaliputih
lamun sira arsa lampus
papagna tandang ingwang
iya iki prajurit ing Majalangu
wirutama ngadilaga
trah Majapait sinêkti

datan bêtah amiyarsa
Sang Dipati Menak Kêdhaliputih
lamun sira arsa lampus
Radèn Jaka Sêngara
sinudukan tan busik sariranipun
Rahadèn Jaka Sêngara
sigra malês anglarihi

Dhaliputih datan pasah
antuk sisih suduk-sinuduk gênti
Bajul Sêngara was dulu
kang putra bôndayuda
sigra nglarap sang dipati wus sinaut
binanting-banting ing kisma
wong Blambangan mulat giris

kang gêsang lumayu ngarga
ingkang nabrang bêngawan sirna gusis
sang dipati sampun lampus
tinigas murdanira
Dyan Sêngara anyabrang mring Bali wau
wong Bali gègèr wurahan
bajul munggah mring nêgari

lêksan kêthèn jêjêl ngrangap
angamuk mring wong Bali kathah mati
kang gêsang prasami nungkul
marang Jaka Sêngara
dipatine wus tinigas murdanipun
wong Bali têluk sêdaya
jro pura wus dèn jarahi

sinabrangakên kang dunya
langkung kathah wus sami dèn bêktani
ginèthèk ginendhong bajul
angambah ing samodra
Dyan Sêngara anitih ing luhuripun
Sang Dipati Sapulaga
mulat gawok ingkang galih

sang dipati ingaturan
nitih gèthèk wus numpak sang dipati
agancang ing lampahipun
prapta ing Majalêngka
inginggahkên sêdaya bandhanganipun
Sang Dipati Prabalingga
angêrig wadya pasisir

ing Garêsik Surabaya
ing Madura sêdaya dipun kêrig
angusungi dunya agung
lêstari lampahira
Sang Dipati Sapulaga gya rumuhun
atur uninga sang nata
lajêng sowan ing apatih

lajêng umarêk jro pura
prapta ngarsa dinangu solahnèki
Sapulaga nêmbah matur
purwa madya wusana
sasolahe Jaka Sêngara wus katur
sang prabu gawok miyarsa
kêlangkung sukaning galih

sang dipati kinèn mêdal
mring paglaran kêlawan kyana patih
punggawa pêpak sêdarum
sami nganti sang nata
Adipati Sapulaga alon matur
mring patih sasolahira
sakêlangkung dening manis

langkung gawok sagung kang miyarsi
ing sêktine Dyan Jaka Sêngara
mrintah bajul sêdayane
warnanên sang aprabu
amiyosi paglaran nênggih
ginrêbêg pra biyada
upacara ngayun
pinarak ing dhampardênta
pra punggawa sêdaya pêpak sumiwi
kya patih munggèng ngarsa

tan adangu siniwi sang aji
dyan kêsaru Ki Jaka Sêngara
prapta ngirid jarahane
lajêng sumiwèng ngayun
sri narendra ngandika aris
bageya sira prapta
paran ta lakumu
apa sira olèh karya
Dyan Sêngara umatur sarwi ngabêkti
antuk pangèstu nata

amba gusti ngaturakên inggih
kang mustaka Menak Dhalipêthak
Dipati Bali kalihe
Menak Badhong pukulun
ulun bêkta kunjuk sang aji
tuwin ingkang jarahan
Blambangan lan Wangsul
sumôngga sri naranata
sang aprabu pangandikanira aris
lah iya sun tarima

sira Jaka Sêngara sun kardi
ngilangakên ing kalilip ingwang
samêngko angganjar ingong
nèng Pêngging dadi ratu
Dayaningrat sun paring kasih
lah padha ngèstrènana
kabèh punggawa gung
lan maninge putraningwang
rêtna adi ingsun tarimakkên mangkin
dadia jodhonira

Dyan Sêngara sumungkêm ing siti
sarwi matur kapundhi mustaka
pasihan dalêm sang katong
mung sêtya tuhu ulun
kaunjuk ing pada nêrpati
ya ta sri naranata
ngandikanya arum
Gajahmada kang jarahan
ya bagenên puniku ingkang wêradin
dèn adil pêmbagenya

nêmbah matur sandika kya patih
nulya jêngkar wau sri narendra
ingkang nangkil bubar kabèh
gancanging carita wus
lulus Jaka Sêngara nênggih
nèng Pêngging madêg nata
ya ta kang winuwus
Sang Aprabu Brawijaya
Majapait ing mangke winarna malih
apan ta karsa yasa

dhuwung ingkang kêlangkung prayogi
dyan utusan nimbali sêmana
Sang Dipati Supa mangke
ing Sêdayu seba wus
sri narendra ngandika aris
hèh Supa karyakêna
kêris jênêng ingsun
ingkang aluwih prayoga
dhapurira gawenên kang anèh yêkti
luwih sagung pusaka

sang dipati umatur ngabêkti
dhawuh dalêm kawula sandika
sigra maringa sang katong
wêsi ingkang linuhung
winadhahan gêndhaga adi
lèngsèr Dipati Supa
ing tyasira wuyung
ing wismanya sampun prapta
wimbuh ing tyas Ki Supa dènira galih
amikir dhapurira

karsanira Supa Sang Dipati
yun sêmèdi nênuwun ing dewa
manjing maring kaluwate
sigêgên tan winuwus
ya ta wau ingkang winarni
putranira Ki Supa
kang tinilarwau
nèng Blambangan wus diwasa
ingkang ibu lawan eyang wus ngêmasi
Sura kêkasihira

ingkang ibu nguni sampun mêling
ya ta wau arsa ngularana
nênggih dhatêng sudarmane
mring nagri Majalangu
rowangira namung sawiji
Ki Bêkti wastanira
bêkta calon dhuwung
tilarane ingkang rama
lampahira ing marga datan winarni
wus praptèng Majalêngka

wirandhungan dènira lumaris
atêtanya tan ana kang warta
anjujug êmpu wismane
anuju êmpu iku
Kyai Jigja kinarya silih
kang rama Sang Dipatya
Supa marmanipun
asadhiya karsanira
sri narendra miwah ingkang putra aji
Sura lumêbèng wisma

langkung dènnya ngênorakên ragi
lan Ki Jigja wus tata alênggah
Ki Jigja ngandika alon
adhi kang lagi rawuh
kêtambêtan pun kakang yayi
wingking pundi pinôngka
sintên kang sinêbut
ing ngajêng pundi sinêdya
Sura matur wisma kawula sayêkti
nêgari Bêlambangan

nami Sura mila sowan mriki
angupaya mring sudarma kula
wontên ing ngriki wartose
Supa pêparabipun
inggih kakang milanya prapti
kala wontên Blambangan
krama antuk ibu
nging kawula dèrèng wikan
duk tinilar ing rama kawula maksih
wontên ing jro wawratan

Kyai Jigja kagyat amiyarsi
gya rinangkul wau arinira
dhuh yayi ari ngong dhewe
tan nyana sun katêmu
wus kaliwat diwasa yayi
sayêkti kangjêng rama
wus warta maring sun
anèng Blambangan akrama
kangjêng ibu duk tinilar wus garbini
yayi aja kasmaran

langkung kasmaran ing galih
Ki Jigja alon ngandika
hèh yayi Sura ing mangke
kangjêng rama wus ginanjar
jumênêng adipatya
nèng Sêdayu nagrinipun
mêdanani sêdayanya

sagung wong kang pandhe wêsi
kangjêng rama kang marentah
kang rayi umatur alon
bilih parêng kakang Jigja
arsa sowan kawula
dhatêng nêgari Sêdayu
badhe ngabêkti mring rama

kakang kula nuwun kanthi
supados nêdahna marga
Ki Jigja ngandika alon
lah iya sakarsanira
mangkana caritanya
Sura lèrèh tigang dalu
anèng wismane Ki Jigja

kunêng Sura sampun pamit
mring kang raka Kyai Jigja
linilanan sampun lèngsèr
binêktan rencang satunggal
Sura samarga-marga
karya kêris tanpa latu
pinijêt asta kewala

rencange gawok ningali
Ki Salaheta wastanya
kêcatur kurang sangune
kinèn amade curiga
rewangnya Salaheta
wus pikantuk ingkang sangu
lêstari ing lampahira

ing marga datan winarni
ing Sêdayu sampun prapta
anjujug bêsalèn gêdhe
pojokira Kyai Supa
kang sami nambutkarya
Dipati Supa tan mêtu
maksih anèng jro kaluwat

kang dadi bêkêle nênggih
Dipati Supa mantunya
Kiyai Jêbad wastane
kyai modin kang pêputra
ya ta mulat Ki Jêbad
Salaheta dhatêngipun
Ki Jêbad alon têtanya

Salaheta sira prapti
ana paran karyanira
apa ta sira kinongkon
kêlawan si kakang Jigja
umatur Salaheta
inggih kawula ingutus
ngaturkên raka andika

kang saking Blambangan nagri
ingkang apêparab Sura
arsa sowan ing ramane
Kiyai Dipati Supa
Ki Jêbad sigra têdhak
kang raka nulya rinangkul
adhuh kadang ingsun kakang

tan nyana kawula panggih
paduka kakang katuran
Sura angandika alon
anêdha yayi manira
sihira lawan ingwang
praptaningsun kang satuhu
arsa sowan mring jêng rama

kang rayi umatur aris
kangjêng rama kasêngkêlan
ingutus dera sang katong
akarya curiga endah
ingkang anèh dhapurnya
dhuwung siji dhapur sèwu
kenginga dados pusaka

inggih prayogi ngantosi
jêng rama anèng kaluwat
Sura anurut karsane
mring kang rayi Kyai Jêbad
ngantosi mring kang rama
ya ta ingaturan sampun
ing wismane Kyai Jêbad

wus jinarwan ingkang èstri
sinugatan ingkang raka
kêlangkung suka driyane
Sura ingkang kawurcita
wus antuk kalih dina
kesah ing bêsalènipun
lawan ingkang rayi Jêbad

wus karya bêsalèn kalih
Sura alon angandika
yayi Jêbad karsaningong
yun amandhe calon ingwang
tilare kangjêng rama
ayun ingsun karya dhuwung
buh dadine dhapurira

saenake ati mami
kang rayi matur sumôngga
Sura nulya nyandhak age
inggal nyupit nuli bakar
ingobong calonira
kang ngububi arinipun
Salaheta ingkang manjak

kang calon pinalu aglis
nanging cinêkêl kewala
tan sinupit mung astane
eram sagung kang tumingal
kasêktènira Sura
pra panjak ajrih sêdarum
anênggih dhumatêng Sura

kang calon pan sampun dadi
ya ta lajêng kinikiran
sarêng sadina dadine
sinêpuhan kang curiga
luwih prayoganira
ingkang rayi alon matur
punika dhapur punapa

kang raka alon nauri
ingsun yayi tan uninga
lawan ora bisa ingong
angarani dhapurira
gumujêng Kyai Jêbad
ingkang karya nora wêruh
inyong maning yèn bisaa

utawi liyaning jalmi
bangkita angaranana
Sura nulya kesah alon
marang kali arsa siram
curiganya tinilar
kang lagya dadi puniku
Sang Dipati Supa mêdal

saking dalêm sang dipati
amriksa bêsalènira
pêpak sagung pandhe-pandhe
pinarak sang adipatya
ngandika mring Ki Jêbad
wus salawas ingsun nêkung
durung olèh pikir nyata

kang dadi dhapuring kêris
kang prayoga kagêm nata
Ki Jêbad alon ature
punika wontên curiga
sawêg nêmbe kinarya
prayogi ing warnanipun
pantês kagêm sri narendra

sang dipati sigra ngambil
pinariksa kang curiga
sumlêngêrên langkung gawok
angluwihi bagusira
prayoga ingagêma
marang Brawijaya Prabu
sang dipati lon ngandika

sapa gawe kêris iki
Ki Jêbad matur manêmbah
pun kakang Sura wastane
angakên putra paduka
saking nagri Blambangan
kang damêl punika dhuwung
calon saking ing paduka

èngêt ing tyas sang dipati
anèng ngêndi ta Si Sura
Ki Jêbad umatur alon
kesah adus mring bêngawan
ngandika sang dipatya
lah undangên dèn agupuh
Ki Jêbad lajêng utusan

tan adangu Sura prapti
aseba anèng ing ngarsa
sang dipati mawas age
tuhu lamun ingkang putra
ngandika sang dipatya
hèh ta Sura putraningsun
bageya satêkanira

tan nyana ingsun kêpanggih
iya kaki lawan sira
kang putra alon ature
kapundhi wontên mustaka
sabda paduka rama
wus matur sêdayanipun
Sura dhumatêng kang rama

ngungun ing tyas sang dipati
sarwi alon angandika
kêris iki sapa gawe
lan arane dhapur apa
kang putra matur nêmbah
kula kang damêl puniku
calon saking ing paduka

nanging dhapurira kêris
kawula botên uninga
curiga kalih dhapure
parung kalawan carita
mila èwêt wastanya
kula amêstani bingung
nami dhapuring curiga

milane ulun puniki
sumônggakarsa jêng rama
nulya pradandanan age
Sang Dipati Supa budhal
ing marga tan winarna
prapta nagri Majalangu
sri narendra magêlaran

supênuh ingkang anangkil
kyana patih munggèng ngarsa
pra dipati tata andhèr
Dipati Supa nèng ngarsa
sang prabu angandika
Supa êndi rupanipun
jênêng para sun kon karya

kêris kang dhapure bêcik
Dipati Supa tur sêmbah
inggih punika warnane
curiga katur paduka
ananging sanès amba
punika kang karya dhuwung
ingkang damêl anak kula

kang saking Blambangan gusti
punika ingkang akarya
calon saking ulun mangke
ing nguni ingkang têtilar
pun Sura wastanira
sang prabu sampun amundhut
kang dhuwung sampun ingasta

pinariksa ingkang kêris
sang prabu kêlangkung rêna
hèh Supa apa dhapure
sang dipati matur nêmbah
ulun botên uninga
borong punapa sang prabu
mitêdhani dhapurira

kang curiga dhapur kalih
inggih parung lan carita
èmêng tyasira sang katong
mitêdhani dhapurira
ginalih ing wardaya
angandika sang aprabu
lah iku dhapur sangkêlat

dene luwih sêngkêl mami
mikir dhapuring curiga
hèh sagung punggawaningong
padha sira ngèstrènana
iki wangkingan ingwang
sun karya pusaka besuk
ing anak putu manira

kang mêngku nêgara Jawi
kang duwe iki curiga
bupati sarêng ature
abdi nata ngèstudeya
sang prabumalih nabda
Si Sura sun junjung lungguh
namaa tumênggung sira

Suracuriga wêwangi
nèng Majapait wismaa
aja sira karya manèh
kêris liya-liyanira
kêjaba ingsun duta
yèn sira karya ing pungkur
kêris kanggo ing wong liya

cêndhak umurira pêsthi
matur Sura sarwi nêmbah
sandika dhawuh sang katong
kang abdi datan lênggana
kapundhi ing mustaka
timbalan dalêm sang prabu
mung nyaoskên pêjah gêsang

sang prabu ngandika malih
sira Jigja nisihana
mring arimu karsaningong
anama tumênggung sira
jêjuluk Jigjasura
Ki Jikja nêmbah umatur
kapundhi munggèng mustaka

pêparing paduka aji
sri narendra angandika
wêsi gêndhaga karsèngong
sun paringakên ing sira
Sura karyanên crita
bagenên lan kakangamu
Si Tumênggung Jigjasura

tumênggung kalih ngabêkti
kapundhi wontên mustaka
pitêdhan dalêm sang katong
ya ta jêngkar sri narendra
malêbèng dalêm pura
kang nangkil wis sami mundur
sami mantuk dhandhanggula

kawuwusa mangke juru sabin
dènnya gadhuh mring raja pinutra
sakêlangkung ing asihe
dèn môngsa karsanipun
atanapi ki juru sabin
dènira kadhawuhan
sangêt rumatipun
pan kadya yoga pribadya
ya ta ngucap wau kyai juru sabin
dhumatêng rabinira

ingsun arsa angaturkên bêkti
lah tungkulên bokne ywa kongsi myat
lah iku adating rare
anggung kudu kêlayu
arsa mèlu marang nêgari
pan ora bêtah pisah
anak ta maring sun
iku mumpung lagi dolan
tungkulêna sêksana ki juru sabin
sêmana pan umangkat

anak putu sêdaya kinêrig
kinèn bêkta pantun lawan bêras
utawi liya-liyane
sigra mangkat andulur
sakancane ki juru sabin
kocapa Radèn Bondhan-
kêjawan kang kantun
atakon êndi si bapa
ni mbok juru aris dènnya anauri
dhuh babo anak ingwang

mring nêgara angaturkên pari
nora suwe anggèr nuli prapta
Radèn Bondhan lon saure
biyung ingsun anusul
mring si bapa lunga nêgari
mojar ni juru sawah
aja sira nusul
abangêt palimarmèngwang
apan adoh lumaku maring nêgari
tan ana rowangira

nulya mêksa lumayu anggêndring
Radèn Bondhan lumampah pribadya
karêp anusul bapake
datan kawarnèng ênu
prapta ngêmbul rowange sami
kang saos ing paglaran
rowange ki juru
satunggal atur uninga
mring ki juru lamun Radèn Bondhan prapti
anusul ing sampeyan

dyan ingundang radèn marang ngarsi
mara prapta alendhehan bapa
adhuh anak ingsun anggèr
pêkênira anusul
radèn putra saurira ris
ingsun arsa mring pura
anatab gong ingsun
kang aran sêkar dalima
ya kêlawan si kêbo ganggang namèki
iku pan darbek ingwang

têbah jaja kyai juru sabin
dhuh ta aja wani-wani sira
bilaèni têmahane
tan wurung ingsun lampus
sira dhewe pêsthi bilai
rahadèn ginondhelan
sinjang cindhe ciyut
ki juru sangêt angampah
datan kandhêg dènnyarsa malêbêt puri
datan mawi rêringa

tur atembak ingkang têngga kori
nanging siji tan ana uninga
duk Radèn Bondhan lêbune
prapta sampun alungguh
Radèn Bondhan ing bangsal alit
panggonane gamêlan
sêksana tinabuh
tinitir maesa ganggang
lawan sêkar dalima tinabuh nitir
kagyat sri naranata

dènnya sare janggirat markitik
wadana bang jaja winga-winga
yayah sinipi dukane
asru dènira muwus
dhatêng para niyaga èstri
lah sira pariksaa
sapa wani nabuh
gong ingsun sêkar dalima
sarêng lèngsèr sêdaya niyaga èstri
lampahe sigra-sigra

praptanira gong panggonannèki
Radèn Bondhan tan ajrih ing jalma
tansah nitir panabuhe
ayêm ing solahipun
eca lênggah nèng bangsal alit
sinambi nabuh gôngsa
niyagèstri muwus
lah bocah ing ngêndi sira
têka wani nabuh kagungan nêrpati
pan iki sêsêngkêran

nora muni yèn tan sri bupati
kêlangênan parentah anatab
iki gong wasiyat gêdhe
sirèku pêsthi kuntung
baya sira bosên aurip
payo sira ngakua
ing ngêndi omahmu
angling Dyan Bondhan Kêjawan
ingsun iki anake si juru sabin
si bapa anèng jaba

ingsun iki natab darbèk mami
lah matura marang sri narendra
iki gong duwèkku dhewe
niyaga sami mundur
gêlacutan niyaga èstri
umarêk sri narendra
kawula pukulun
ing jawi sampun mariksa
ingkang natab kagungan dalêm dewaji
ature ulun tanya

anakipun abdi juru sabin
inggih nuwun wêtawise bocah
sawêg sapangèn wancine
dene ta bapakipun
wontên jawi pun juru sabin
Brawijaya miyarsa
kêraos ing kalbu
sirna larut dukanira
dangu-dangu amèsêm sajroning galih
aris wijiling sabda

lah samêngko iya karsa mami
bapakane iku timbalana
dèn aglis prapta ngarsèng ngong
parêkan nêmbah mundur
pan kêpanggih ki juru sabin
kang saos ing paglaran
parêkan amuwus
hèh ki juru pêkênira
ingandikan dhumatêng sri narapati
lah dawêg inggal-inggal

ya ta gêtêr kyai juru sabin
lampahira wus praptèng ngayunan
konjêm ing siti mukane
angandika sang prabu
anakira malêbèng puri
apa ta baya sira
kang akon malêbu
umatur ki juru sawah
ila-ila patikbra datan udani
Brawijaya ngandika

lah ta payo paranana aglis
ya gawanên marêk ngarsaningwang
payo lumakua age
sandika nêmbah mundur
saking ngarsa ki juru sabin
sutanya pinaranan
kêpanggih alungguh
ngêdhangkrang nèng bale êmas
kyai juru ningali gumuyu angling
babo sira ngandikan

payo anggèr sira dèn timbali
mring sang nata payo dipun inggal
aja kêlayatan manèh
dyan putra gya anurut
kering dene ki juru sabin
glis prapta ing ngajêngan
sang nata andulu
mring Radèn Bondhan Kêjawan
èsmu èmêng sadangunira ningali
abagus anak ingwang

angandika marang juru sabin
apitambuh sapa aranira
juru sawah lon ature
dhuh gusti sang aprabu
amba asung ingkang wêwangi
Jaka Bondhan Kêjawan
mèsêm sang aprabu
dangu-dangu Brawijaya
angandika dhumatêng ki juru sabin
lah sira lumakua

gya ingawe marêk juru sabin
binisikan marang sri narendra
juru wruhanira têmbe
Majapait wus sêpuh
marma sira ingong poyani
lawan maninge sira
lungaa sun utus
Si Jaka Bondhan Kêjawan
lungakêna têka nagri Majapait
saiki wruhanira

êmèh bêdhah nagri Majapait
anakira Si Bondhan Kêjawan
sira singkirêna age
pan dhingin jênêng ingsun
duwe pawong sanak sawiji
dene ta aranira
ki gêdhe ing Tarub
iku pasrahna ing kana
anakira ikupantês angêmbani
wus karsaning Hyang Suksma

lah ta môngsa bodhoa ki bayi
jêr dhèwèke wong amaratapa
wêruh sadurung linakon
dèn akêbat lakumu
baya sira nora mênangi
bêdhahe Majalêngka
ing wirayatipun
mapan ingsun juru ingkang
amêkasi kêraton ing Majapait
jênênge Ratu Buda

juru sawah matur angabêkti
sintên ingkang purun ing paduka
ratu gêng ngrèh jagad kabèh
ing sabrang Jawi suyud
sumiwèng ngrèh ing Maospait
tan wontên kang rumêngkang
ing karsa sang prabu
pan uwis ingêring jagad
ing samêngko sarengat pan arsa salin
mulane singkirêna

pan ing besuk iku kang malêsi
anak ingsun Si Bondhan Kêjawan
satêdhak turune têmbe
rat Jawa ingkang mêngku
kang kèdêran dening jêladri
anak ingsun Si Bondhan
turune kang mêngku
lah uwis sira mangkata
ya gawanên putranira juru sabin
mumpung esuk mangkata

pinaringan kang dhuwung kêkalih
wau sira Dyan Bondhan Kêjawan
nora malela dhapure
tinampan gya tinundhung
awotsêkar ki juru sabin
Radèn Bondhan Kêjawan
lèngsèr atut pungkur
mring bapa ki juru sawah
sampun mêdal kalihe saking jro puri
lêstari lampahira

datan kandhêg kyai juru sabin
lan kang putra Dyan Bondhan Kêjawan
tan mawi mampir wismane
lajêng dhumatêng Tarub
sarwi mundhi wasiyat aji
têbah dènnya lumampah
saking Majalangu
anglangkungi wanawasa
kawarnaa wontên wong angadhang margi
ambegal radèn putra

sinikara binegal ing margi
Radèn Bondhan Kêjawan sêmana
arsa jinaluk dhuwunge
rahadèn datan asung
agambira lajêng nglarihi
wong begal kawatgata
jajanira têrus
rahira muncar nyêmburat
kapisanan ingkang begal angêmasi
dhuwung punggêl sabêras

kari tiga kang begal nyuduki
dyan cinandhak gya ingabên kumba
wong begal sarêng pêjahe
ya ta radèn amuwus
asêngara ing wuri-wuri
aja na anganggoa
ing saturun ingsun
kêris kang pêngawak waja
mila sami mituhu saturunnèki
iku purwane kuna

dyan lêstari dènira lumaris
Radèn Bondhan lan ki juru sawah
angalèr ngulon lampahe
datan kawarnèng ênu
ya ta wau ingkang lumaris
gantia cinarita
ki agêng ing Tarub
ingkang tinilar ing garwa
mung atêngga putrane èstri satunggil
dadya woding wardaya

wayahira duk rumaja putri
midêr ing rat pan môngsa antuka
kang mimba sang liring sinom
pantês ngêblêgi ibu
pan samêndhang tan mawi silir
pantêse kang mêngkua
panjênêngan ratu
kang rama aris ngandika
adhuh babo anak ingsun Nawangsasi
lah sira atêbaha

anggêlara kêlasa lan lampit
lawan anggèr sira angracika
suruh ayu jambe wangèn
ing mêngko ana tamu
trah kusuma andana warih
mung siji rowangira
nimas rara gupuh
anuli gêlara klasa
tan antara ponang tamu kalih prapti
kandhêg anèng plataran

Kyagêng Tarub aris ngancarani
lah ing ngriki ki putra lênggaha
gupuh lênggah ingkang kinon
radèn lênggah ing pungkur
pan ing ngarsa ki juru sabin
anulya kinèn mucang
têtêp dènnya lungguh
umatur ki juru sawah
amba prapta wiyose inggih tinuding
dhumatêng sri narendra

ngandikane Prabu Maospait
gih punika putrane sang nata
Bondhan Kêjawan namine
kasraha Kyagêng Tarub
lah andika tampi kiyai
kyagêng sumaur suka
tilarên sutèngsun
manira uwis uninga
sakarsane Sang Aprabu Majapait
wus ana ing tyas ingwang

ya ta dangu dènnya gunêm angling
wus luwaran dènira micara
ki juru pamit lumèngsèr
kunêng sapungkuripun
Kyagêng Tarub ngandika aris
Radèn Bondhan Kêjawan
alênggah tumungkul
ki agêng mèsêm tumingal
dhuh ki putra apa krasan anèng ngriki
wong anèng ing padesan

iki sanak pêkênira gusti
kawlasarsa tinilar ing biyang
siji tan ana tunggale
ya anggêpên kadangmu
apêparab Rara Nawangsih
sira kadange lanang
Nawangsih inguwuh
rara sira marenea
iki nyawa kadangira lagi prapti
saking ing pangumbaran

amituhu Ni Rara Nawangsih
mring wuwuse ing sudarmanira
wantunipun maksih rare
sang rêtna wayahipun
prêmpêng-prêmpêng ngangkat birai
dèrèng pirsa wêweka
kusumaning ayu
mapan ta dèrèng kêmbênan
lagya sampur pêmbayun mêmêt amanis
manisira pêsaja

dadya lulut Ni Rara Nawangsih
sinadulurkên lan Radèn Bondhan
rumakêt kakang basane
lir tunggil rama ibu
pangraose Rara Nawangsih
kêlawan Radèn Bondhan
tan na sigan-sigun
tan ana taha-tinaha
wantu rare pinardi sinungan wangsit
mituhu ing sudarma

Kyagêng Tarub angandika aris
sira kulup sun lih namanira
saking wasiyatku dhewe
aranira karuwun
Radèn Bondhan ingsun marèni
mangke ngaliha nama
nyawa anak ingsun
Dyan Lêmbu Pêtêng prayoga
duk miyarsa rahadèn suka ing galih
mijil angaras pada

datatita sêmana wus panggih
wau sang wiranom
lan sang ayu ki agêng karsane
rinarêngga rikala kêpanggih
gumrah wong ningali
wong ing desa Tarub

Dyah Nawangsih solah sêmu isin
rikala patêmon
rasa-rasa duk durung panggihe
wus sasêcan saudara wèdi
mêngko dadi laki
mila sang dewa yu

sêmu wirang ing sajroning ati
dènira patêmon
pan kagagas sang rêtna driyane
lir supêna dènira akrami
gêtun ping sakêthi
rikuh kaping sèwu

milalami dènira wor rêsmi
saking amirangrong
rangu-rangu kakung nganti sihe
kunêng kyagêng warnanên mêrtapi
minta sihing Widi
gêrah sangêt wau

nulya seda pinêtak anuli
ing rèh tan winartos
kang kocapa nênggih atmajane
sasedane kang rama gung brangti
kagagas ing galih
lamun lola tuhu

rama ibu wus datan kaèksi
mila gung mirangrong
dadya luntur ing laki asihe
Nawangsasi ngaturakên ing sih
wus niring prihatin
supe rama ibu

ngadi-adi ing warna rêrêsik
bigaring pasêmon
olah jêbad kasturi wêdhake
dhasar srira kadi mas sinangling
midring rat tan olih
lir dewaning ayu

arja ngagêm sinjang cindhe wilis
linud ing pêraos
jingga tinêpi kasêmêkane
rinarêngga ing toya mas asri
abyore rêspati
sinangkara murub

waja gumyur lir tètèsing warih
sinawang mêncorot
gilar-gilar kang waja gêbyare
alisira roning imba manis
netranira jait
kocak-kocak mancur

cundhuk sêkar kêncana rinujit
ginubah krang mêlok
ngagêm wida mrik ngambar gandane
rikma kêbêk ing sêkar mêlathi
tan pantês nèng bumi
lir muksa dinulu

dhasar ayu Sang Rêtna Nawangsih
tan ana winaon
ayu tulus tur ing sawantahe
nora nganggo kawoworan sikir
mêmpêng ing birai
manisira mêtu

surupingarka gumanti kang wêngi
kang côndra angayom
tanggal limalas gumêbyar padhange
lir raina sunare kang sasi
sumawur kang sari
trênggana mawêlu

ri sêksana dyan marêk ing laki
jiwa raga anor
ngasih-asih rahadèn solahe
lir cintaka kang aminta riris
dènira ngalap sih
lunturing salulut

kusuma yu tan pêgat liningling
driyanira kepon
angrarêpa mlasasih têmbunge
dhuh kusuma ingkang mindha ratih
amung sira gusti
ratuning wong ayu

ingkang abdi gusti aminta sih
sumiwèng paturon
dyan kinuswa sang dyah sarirane
tanpa bayu agung rinarêmih
kakunge mangukih
tyasira suh rêmpu

gya sinambut kusumaning adi
mring kakung pinondhong
binêkta mring paprêman praptane
sinarèkkên munggèng kasur sari
tumangkêb kang samir
sang kakung anggrêgut

sampun dugi dènnya among rêsmi
ôngga sru kalêson
amurcita sang rêtna driyane
duk tinêmbe kaprananing gati
kakung aningali
wêlasira muput

gya ingêmban pinondhong sang dèwi
mring patirtan alon
sinucenan wus suci nulya ge
wangsul malih maring jinêm wangi
lir mintuna mimi
tansah runtung-runtung

jalu èstri prasami lulut sih
tansah akarongron
datan pisah saparan-parane
siyang dalu tan pêgat karonsih
kêlangkung lulut sih
kramanira runtut


satilare kang rama suwargi 
-
rahadèn gumantos
Lêmbu Pêtêng Radèn pêparabe
ngalih nami Kyagêng Tarub nênggih
wus kontap lyan dèsi
padhusunan Tarub


sang rêtna yu pan sampun garbini
sarira mêncorong
saya mêmêt pêmbayun bundêre
srira mêmêk muwuhi rêspati
kang cahya dumêling
lir wulan sumunu


sampun prapta ing sêmayannèki
jabang bayi miyos
jalu bagus umancur cahyane
rama ibu langkung dènnya asih
wus lami sinapih
kusumaning ayu


antarane lami wawrat malih
putra miyos wadon
dadya kalih ki agêng putrane
jalu sêpuh kang anèm pawèstri
kandhêg tan siniwi
mangkana winuwus


Kyagêng Tarub nulya angêmasi
tan tutug jêjodhon
duk sêmana puput ing yuswane
ingkang rayi kantun among siwi
gênti kang winarni
kapungkur ing Tarub


Pangkur
ing Madura katêtêpan
dhatêng Radèn Sahid pan sangêt ajrih
sêdaya pan sampun suyud
sami Islam sêdaya
wus jumênêng pangeran Madura Prabu
kangjêng pangeran punika
pan sampun ayasa masjid


Rahadèn Rahmat punika
anèng Ampèl langkung dhènira mukti
akathah tiyang gêguru
samya malêbêt Islam
Radèn Rahmat pan sampun salin jêjuluk
Jêng Susunan Ngampèldênta
pan sampun wibawa mukti


ya ta Sèh Jumadil Kobra
amêrtapa anênggih pêrnahnèki
asangêt prayoganipun

- wontên ardi Pragota
pan akathah tiyang kang sami gêguru
sangêt kabul pandonganya
sumungkêm sagunging murid


Radèn Ripin kang winarna
kang jumênêng anèng ing Surabanggi
tiyang nagri sami suyud
dhumatêng radèn putra
nuntên radèn asalin jêjulukipun
nama Pangeran Purbaya
sampun kathah putranèki


pulo Upih kang winarna
Kyai Êsèh Maolana kang tapi
tapa lan sakhabatipun
Daraputih kang nama
Maolana ngandika mring sabatipun
Daraputih lah karia
sun lunga mring tanah Jawi


mênawa ana wong arsa
anggêguru wurukên sun idini
mungguh prayogane ngèlmu
môngsa bodhoa sira
Maolana sigra lumampah puniku
dhumatêng nagri Kamboja
wontên juragan akrami


tiyang Madura kang dagang
ki juragan pinuju arsa mulih
Ki Maolana anjujug
lênggah anèng baita
arsa mangkat tan obah baitanipun
ki juragan pirêmbagan
kaki dika ragi mriki


Maolana lajêng mara
sampun nunggil lawan juragannèki
wus obah baitanipun
sigra ambabar layar
dèrèng kongsi mêndhêt toya karya sangu
baita layar manêngah
dhatêng têlatahing Tubin


sagunging wong awak palwa
sami sambat awit kirangan warih
kasatan tan antuk nginum
prasami anggarêsah
Maolana awêlas maring wong prau
dene iki têka
- toya
banyu tawa nora asin


wong baita nurut samya
nginum toya banyune nora asin
sêdaya prasami nginum
sami tuwuk sêdaya
ana ngucap luwih endah banyu laut
puniki langkung akathah
kyai sae numpak ngriki


sêdaya wus tuwuk toya
lajêng turu wit kuwarêgên warih
baita wus layar banjur
nglêrêsi kang sinêdya
tan antara dhatêng Madura alabuh
wontên babagan Madura
wong baita sami tangi


sêdaya sami angucap
iki batur prau anèng ing ngriki
têka ewuh atiningsun
mau ana ing Tuban
kang baita puniku pan uwis labuh
kaya mingêr kang baita
kaslêmpitan godhong jati


Ki Maolana gya mêntas
lajêng malbèng dalême kyana patih
sêksana ingirid sampun
seba dhatêng pangeran
wus kêpanggih pangeran kêlangkung bêndu
dhumatêng Ki Maolana
apa sira ana kardi


Ki Maolana lingira
pramilane sira anèng ing ngriki
pangeran sumaur sêndhu
printahe Brawijaya
kang sun pundhi Maolana pamit mundur
lajêng marang Bêlambangan
nuju rêtu kang nêgari


nêgara ing Bêlambangan
waktu iku sangêt ingkang gêgêring
sang adipati ing ngriku
dhawuhkên sayêmbara
sarupane sapa uwong ingkang sanggup
anulaka kang lêlara
ingsun ganjar rabi putri


ngong dhaupkên putraningwang
Maolana myarsa sigra nyaguhi
mring sang adipati matur 
-
prasami prajangjean
sampun rampung sêdaya prajangjinipun
ya ta wau sang dipatya
lan Maolana wus jangji


nagri pinaringan jimat
sampun mulya sagung kang sami sakit
Ki Maolana kêmantu
mring Dipati Blambangan
Maolana rabi putri prawan ayu
sang putri sêmana wawrat
sêpuh dènnya anggarbini


Adipati Bêlambangan
mring kang mantu pinurih Islamnèki
ki dipati langkung bêndu
duka mring Maolana
arsa bithi lajêng cikêr astanipun
kang netra satêmah wuta
tan uning anêningali


Maolana lajêng kesah
mring lautan anêngah mring jêladri
kang kinarya prau bêruk
êcis kinarya teyang
sêrbedira kang kinarya layaripun
alêpas ing lampahira
kocapa wau sang putri


wawratanira ambabar
miyos jalu warnanira apêkik
sang nata parentah nglabuh
binuwang mring samodra
winadhahan kêndhaga kêncana mancur
rèhning têrahing kusuma
têdhake wong agung brangti


Asmaradana
kunêng wau kang winarni
nêgari ing Majalêngka
sêmana winarna manèh
wontên rôndha langkung kaya
nyai patih arannya
dagang nglampahkên pêrau
nèng laut manggih kêndhaga


binuka isi bêbayi
binêkta mantuk sêmana
ingaturkên nyai patèh
nyai patih suka-suka
binabokakên sigra
akathah pêmbayaripun
banyu susu panumbasnya


- wêlagang kang jabang bayi
sêmana sinungan nama
Rahadèn Giri wastane
sampun kinèn angajia
marang ing nyai rôndha
nulya kesah anggêguru
dhumatêng ing Ngampèldênta


kêlangkung dipun kasihi
Radèn Giri mring jêng sunan
sampun sinadulurake
kêlawan Rahadèn Bonang
atut dènnya kêkadang
Jêng Sunan Ngampèl puniku
putranipun pan têtiga


Ni Pancuran ingkang nami
kêkalih Nyai Manyura
Radèn Bonang katigane
Ni Pancuran Ni Manyura
kalih sampun akrama
pikantuk Madura Prabu
kêpanggih lan kadang misan


samya jumênêng kêkalih
nèng Madiun kalih pisan
wong kono pinasrahake
kinèn mulanga agama
punika Radèn Bonang
kalih Radèn Giri rukun
pangajine sampun tamat


punika Rahadèn Giri
ingutus mring kangjêng sunan
Rahadèn Bonang kanthine
dikakakên dhatêng Mêkah
sêmana lajêng layar
anêngah dhumatêng laut
kapêthuk Ki Maolana


baita bêruk kêrambil
sêrbède kinarya layar
êcis kinarya teyange
punika wali sanyata
andangu Radèn Bonang
padha marang ngêndi kulup
sira katêmu lautan


Radèn Bonang Radèn Giri
badhe arsa dhatêng Mêkah
Maolana ngandika lon
lah sira padha balia
yèn sira sida lunga
nêgara Jawa pan têdhuh
lah kulup sira balia


payo barêng lawan mami 
-
ingsun yun wruh wismanira
Molana nimbal praune
gènira lênggah nèng têngah
wangsul dènira layar
pinancêt kêlate sampun
radèn kalih rêraosan


Radèn Bonang Radèn Giri
sami suka ing wardaya
rumaos mundhi jimate
kalihnya sami anêmbah
apikir ing wardaya
Ki Maolana lingnya rum
dhatêng radèn kalihira


sira karo sun tuturi
prakarane wong agêsang
aja sira merangake
sumungkêma adhêpira
iku ana ing sira
radèn kalih sarêng sujud
wus kèndêl baitanira


ing Ngampèl pan sampun prapti
kêpanggih kêlawan kadang
Sunan Ngampèl bagèkake
dhumatêng têtamunira
pundi ingkang pinôngka
labêt kawula atambuh
Ki Maolana awêca


ing purwane nguni-uni
iku ta ingkang wirayat
ingsun ingkang tuwa dhewe
iya sira ariningwang
lawan Jumadil Kobra
iku arimu panggulu
ingsun ingkang tuwa pisan


inggaling carita nênggih
Maolana wus atuwa
seda pinêtak layone
ing Gêsêng kuburanira
wontên malih kocapa
Brawijaya putranipun
Radèn Sahid guladrawa


Dhandhanggula
wontên malih winurcitèng kawi
Radèn Sahid putra Brawijaya
kêlangkung sangêt mursale
gimêr kècèk lan dhadhu
ngabên sawung gêmak kêmiri
maling ngampak ambegal
ngapusi angècu
nèng wana Kudus bêbegal

- pan kêpapag Sunan Ngampèl ngagêm êcis
nyangking bêruk kêlapa


bêrukira binêlongsong rukmi
rantenira kêncana di mulya
ingkang êcis bêbungkule
nênggih kêncana mancur
mênurira pan intên adi
Radèn Sahid angucap
kaki aja mlaku
ki tuwa sira mandhêga
kangjêng sunan amèsêm sarwi ngandhêgi
ngandhap arèn kèndêlnya


Radèn Sahid pangucapnya bêngis
kene êcis lawan bêrukira
iku kaki sun êmpèke
jêng sunan ngandika rum
rêgi pira bêruk lan êcis
tan warêg sira pangan
êcis lawan bêruk
lah ta payo marenea
ya ta wau Jêng Sunan Ngampèl nulya glis
arèn sinogok cisnya


witing arèn lawan kolang-kaling
tuwin godhong lawan pupusira
sêdaya pan dados jêne
murub pating pêlancur
Radèn Sahid awas ningali
wit arèn dadya êmas
murub ting pêlancur
radèn sumungkêm anêmbah
lajêng matur nuwun apuntên kiyai
kula dhèrèk sampeyan


kangjêng sunan angandika aris
sira kulup ngêndi omahira
Rahadèn Sahid ature
kilap punapa ulun
yèn ngakêna putraning aji
kawula Majalêngka
nênggih kang sêsunu
Brawijaya Majalêngka
kang jumênêng Majapait kaping katri
arsa dhèrèk sampeyan


kangjêng sunan angandika aris
sira arêp gêguru maringwang
maringa ing pasar Ngampèl
yèn ana wong
- lumaku
kang arupa wong kaki-kaki
gawa bêruk kêlapa
tut wurinên iku
Dyan Sahid wus amit mentar
sampun prapta ing pasar Ngampèl Dyan Sahid
lèrèn anèng ing pasar


Radèn Sahid anulya tut wingking
mirsa tiyang bêkta bruk kêlapa
lajêng malêbêt dalême
Radèn Sahid tut pungkur
lajêng kèndêl anèng ing margi
nèng korine jêng sunan
lamine sêtaun
wus pasrah kang jiwa raga
kang cinipta pan amung ngèlmu sêjati
muga antuka wêjang


Kangjêng Sunan Ngampèl nulya mijil
praptèng kori sêmana umiyat
Radèn Sahid nulya lunggoh
ya ta wau dinangu
apa baya karêpirèki
nèng kene sira lênggah
Radèn Sahid matur
inggih panêdya kawula
ulun arsa anuwun ngèlmu sêjati
Sunan Ngampèl ngandika


sira jaluk ing ngèlmu sêjati
nora nana ngèlmu ingkang nyata
mapan ingsun ora duwe
mung aku awèh tuduh
lah lungaa ing pulo Upih
Daraputih kang nama
iku kang amêngku
Radèn Sahid langkung suka
nêmbah mangkat kesah dhatêng pulo Upih
anumpak ing baita


sampun layar sira Radèn Sahid
anèng laut sêmana kêpapag
Ki Daraputih arane
Ki Daraputih muwus
sira arêp lunga mring ngêndi
Radèn Sahid angucap
alon sauripun
mring pulo Upih kawula
badhe panggih lan Kyai Sèh Daraputih
nênuwun ngèlmu nyata


anauri 
- Ki Sèh Daraputih
aja tambuh iya raganingwang
Daraputih pulo Upèh
payo mèlua mring sun
Radèn Sahid sigra tut wuri
wong kalih alêlampah
wong kalih wus rawuh
prapta têngah wanapringga
nyêmpal wringin wau Ki Sèh Daraputih
tinancêbakên sigra


angandika Ki Sèh Daraputih
lah ta kulup sira tunggonana
iya kayu wringin kiye
aja lunga sirèku
tur sandika Rahadèn Sahid
ya ta wau tinilar
ki sèh sigra nglangut
nglêlana mring pulo Jawa
midêr-midêr sêtaun anuli prapti
pêrnahe kang tinilar


sira Radèn Sahid sriranèki
kagubêd ing sulure kang wrêksa
Sèh Daruputih wuwuse
payo mrenea kulup
dene pêkênira puniki
mangko maksih waluya
anulya lêlaku
Radèn Sahid atut wuntat
mubêng-mubêng ing tanah Carêbon prapti
pinggire kali ika


angandika Ki Sèh Daruputih
kulup sira ing kene karia
poma wêkas sun mring kowe
aja lunga sirèku
lamun datan ana wong prapti
ngajak marang ing sira
gya tinilar gupuh
Sèh Daruputih lêlana
mubêng-mubêng tanah Ngarab tanah Jawi
lamine tigang warsa


kang lêlana ya ta wau prapti
pulo Upih atampi sasmita
pêparingira Hyang Manon
sasmita kang dhumawuh
sapa mangan sêmôngka iki
wus karsaning Hyang Suksma
dadi wali luhung
nulya wangsul angêjawa
ya ta prapta ing Carêbon 
- pêrnahnèki
Dyan Sahid duk tinilar


Radèn Sahid kang dipun ênggèni
pinggir kali sêmana wus dadya
kêdhung jêro wêkasane
Radèn Sahid puniku
maksih lênggah nèng nginggil warih
Sèh Daraputih prapta
angandika arum
kulup sira marenea
ya ta marêk sêmana Rahadèn Sahid
sarêng prapta ing ngarsa


nyandhak sukêt Ki Sèh Daraputih
dèn byukakên amêdal dahana
kulup mênèk atis kowe
ya ta sami lumaku
duk sêmana wus prapta singgih
anèng ing Ngampèldênta
ki sèh wus apangguh
Sunan Ngampèl wus uninga
ya ta wau marêngi wêngi sawiji
prasami pakumpulan


sami babar ing ngèlmu sêjati
para wali wus jangkêp sêdaya
amung wêwolu kathahe
sêmôngka pinêcah wus
mung wêwolu dènira ngiris
ya ta binagi sigra
wus jangkêp wêwolu
irisan kari satunggal
ya ta kagèt wau Ki Sèh Daraputih
kinôntha kanthinira


Kinanthi
Ki Sèh Daraputih muwus
wali iki kurang siji
pratôndha iki sêmôngka
puniki luwih sairis
ya ing jaba ulatana
bokmênawa ana jalmi


Sunan Kalijaga mêtu
kêpanggih ana ing kori
tinanya wau namanya
sumaur kang dèn takoni
kula nami Sitijênar
sêksana binêkta aglis


sapraptanira ing ngayun
ngandika Sèh Daraputih
wus kakdirira Hyang Suksma

- ki bayi sira duwèni
sêmôngka sira pangana
sirèku gênêping wali


sêmôngka tinampan sampun
sêmôngka sampun binukti
ya ta wau abubaran
sagung para wali-wali
wus dhêdhukuh sowang-sowang
sami amulang agami


gantia malih cinatur
ing Plembang pinurwèng kawi
sira wau Arya Damar
sampun jumênêng dipati
suyud wong tanah Palembang
langkung arjaning nêgari


putri Cina garwanipun
ingkang rama amaringi
putranira Brawijaya
Radèn Patah ingkang nami
dene putra Arya Damar
anama Rahadèn Husin


dyan kalih kêlawun-lawun
wêlagang kalis ing sakit
cahyane saya katingal
ingugung sasolahnèki
wus umur nêm bêlas warsa
ing wau Rahadèn Husin


siyang dalu runtung-runtung
kinêmbar busananèki
ya ta wau winurcita
Radèn Patah kang ginupit
kêlangkung susahing driya
ya ta marêk sang dipati


praptèng ngarsa nêmbah matur
kawula anuwun pamit
badhe dhatêng pulo Jawa
ngandika sang adipati
kulup aja lunga-lunga
kaya ngapa ingsun kari


asangêt pamênggakipun
sira wau sang dipati
mangkana Rahadèn Patah
kêlangkung susah ing galih
praptaning dalu sajuga
Radèn Patah lan kang rayi


lolos saking jro kêdhatun
lajêng malêbèng wanadri
lampahe katiwang-tiwang
wau ta satriya kalih
wana ingkang kamarganan 
-
burone prasami ngiring


miwah sagung manuk-manuk
arubung sami mayungi
Radèn Patah micarèng tyas
pan sampun angèsthi pati
wus prapta pinggir samodra
kèndêla satriya kalih


mangu mulat samodra gung
cipta kewuhan ing margi
kaya ngapa marganingwang
bisa anyabrang jêladri
cêp mênêng ing sanalika
pucuking grana kapusthi


liyêping paningal sampun
pôncadriya dèn pêpêti
katrima panêdhanira
dhawuh nugrahaning Widi
angin pôncawara prapta
gênjot bumi gonjang-ganjing


samodra kadya kinêbur
sirêping prahara nênggih
ya ta wontên jalma prapta
mung sawiji kaki-kaki
ngagêm êcis têkênira
ngadêg alon dènnya angling


lah ta babo putuningsun
paran ta karêpirèki
Rahadèn Patah anêmbah
kularsa mring pulo Jawi
kèwêdan tan sagêd nyabrang
ki tuwa mangsuli angling


sun jurungi karêpamu
nanging sira dèn aririh
pamita wong tuwanira
aja sira anis ratri
agawe sêmange nala
musna ki tuwa tan kèksi


ya ta mantri kang dèn utus
ngulati rahadèn kalih
waspada dènnya tumingal
rahadèn anèng gêgisik
lajêng wau pinaranan
mantri kalih anungkêmi


dhuh gusti suwawi kundur
rama tuwan sang dipati
miwah ibu jêngandika
asangêt dènnya prihatin
ya ta radèn kalihira
wus kering caraka
- mantri


datan pinurcitèng ênu
wus prapta sajroning puri
marak ing sang adipatya
kang putra rinangkul aglis
kang ibu anjrit karuna
putra kalih dèn tangisi


roncene datan cinatur
cinêndhak caritanèki
radèn kalih wus kalilan
layar marang pulo Jawi
wus prapta ing pulo Jawa
amucung ing Ngampèlgadhing


Pocung
ganti malih Kyai Supa kang cinatur
miwah Surajigja
sami anggêguru ngèlmi
amalêbêt dhumatêng agama Islam


mring Jêng Sunan Kalijaga wong têtêlu
tuwin mring Jêng Sunan
Giri dènnya guru ngèlmi
wus amantêp umasuk agama Islam


ya ta Kangjêng Sunan Kali kang winuwus
mring Sêdayu têdhak
Tumênggung Supa ningali
yèn Jêng Sunan Kalijaga ingkang têdhak


amanggihi ngraup pada sang awiku
lajêng tata lênggah
ngandika sang maha yêkti
lah ta Supa manira sira karyakna


kêris ingkang prayoga luwih binagus
kang dhapur sangkêlat
arsa ngong karya pêparing
iya marang ingkang dadi bêkêl Jawa


supayane dadia pusakanipun
ing kêraton Jawa
Tumênggung Supa miyarsi
sangêt ajrih lamun matur amopoa


dadya nêmbah sandika ing aturipun
mring parapèn nulya
kêlawan Jêng Sunan Kali
praptèng prapèn amasang pirantinira


Sunan Kali amundhut ing wêsinipun
kang anèng ing surban
sakêlungsu agêngnèki 
-
pinaringkên dhumatêng Tumênggung Supa


gya tinampan Ki Supa sangêt angungun
osiking wardaya
paran gon ingsun akardi
wêsi iki dene luwih cilikira


dadya nêmbah alon wau aturipun
pukulun punika
wêsi langkung saking alit
punapa ta cêkap kinarya curiga


ya ta mèsêm Jêng Sunan Kali lingnya rum
dadi iku Supa
kurang gêdhe ingkang wêsi
sigra mêkar kang wêsi agêng sawisma


angrênggunuk nèng latar bêsalènipun
Ki Supa tumingal
dhêlêg-dhêlêg tanpa angling
sakêlangkung angungun wardayanira


Sunan Kali pangandikanira arum
lah mara ta ika
wus agêdhe ingkang wêsi
payo Supa iku nuli lêkasana


Supa matur pangaksama sang awiku
inggih kang rumêntah
dhumatêng kawula gusti
awit saking sangêt gêng lêpat kawula


yèn sêmantên ingkang wêsi agêngipun
ulun tan kuwawa
anyupit ngangkat kang wêsi
langkung agêng gusti kang wêsi punika


Sunan Kali alon pangandikanipun
yèn kaya mangkana
hèh wêsi balia cilik
ponang wêsi wangsul malih agêngira


sakêlungsu jêng sunan ngandika arum
lah payo karyakna
Ki Supa nêmbah wotsari
gya sinupit kang wêsi arsa ingobar


ponang wêsi mancolot mring paron wangsul
wus dadya curiga
dhapur sangkêlat rêspati
sami lawan pusaka Sang Brawijaya


Kyai Supa saya sru pangungunipun 
-
datan bisa ngucap
jêng sunan ngandika aris
hèh ta Supa wêsi iku wruhanira


têka swarga pantês ingsun karya iku
pusakaning nata
kang mêngku ing tanah Jawi
ya ta nêmbah Ki Supa angaras pada


angaturkên curiga tinampan sampun
mring kangjêng susunan
sarwi angandika aris
lah karia Supa sun arsa mring Arga


pan sakêdhap umêsat datan kadulu
Ki Supa nèng wisma
asangêt pangungunnèki
kawurcita wusira ngalama-lama


Sunan Giri rawuh marang ing Sêdayu
wismane Ki Supa
Ki Supa lajêng ngabêkti
Sunan Giri sêmana wus tata lênggah


Kyai Supa umarêk anèng ing ngayun
jêng sunan ngandika
Supa praptaningsun iki
jaluk tulung ingsun karyakna curiga


ingsun gawe wasiyat ing Giri iku
Ki Supa anêmbah
sandika dhatêng nglampahi
ya ta lèngsêr mring parapèn tata-tata


wus arakit Jêng Susunan Giri rawuh
alon angandika
hèh Supa bakale iki
kalam sruwa agêm ngong nulis slawasnya


gya tinampan sinupit arsa tinunu
kang kalam malêsat
nèng paron mubêng kaèksi
sarêng kèndêl pan sampun warni curiga


langkung ewuh wastane dhapure dhuwung
Ki Supa tumingal
sangêt ngunguning panggalih
dhêlêg-dhêlêg asangêt eraming driya


sinaoskên mring jêng sunan ingkang dhuwung
sêksana tinampan
jêng sunan ngandika aris 
-
hèh ta Supa kêris ingsun wèhi nama


Kyai Kalamunyêng ingsun karya iku
pusaka ing Arga
aja nganti lunga iki
kêris iki iya têka Giripura


wus karia Supa ingsun arsa kundur
Ki Supa manêmbah
jêng sunan wus datan kèksi
Kyai Supa asangêt pangungunira


sangsaya sru suhude dènnya gêguru
dènnya gami Islam
tan mawi was-was ing galih
saya sangêt Ki Supa pandhandhangira


Dhandhanggula
datatita lingira ing nguni
putranira Prabu Brawijaya
Lêmbu Pêtêng panênggake
jumênêng Madurèku
arinira wastanirèki
Radèn Gugur punika
amêrtapa bêntur
anèng dhukuh wana sonya
cinarita putra kang sêpuh pawèstri
pan kinarya ganjaran


marang Dayaningrat Adipati
marma putra kinarya ganjaran
duk nagri Bali mogoke
têdhakira puniku
Dayaningrat Sang Adipati
putranya Sang Dipatya
Dayaningrat wau
Ki Agêng Pêngging punika
ya ta malih Brawijaya putranèki
patutan putri buta


Arya Damar nênggih kang wêwangi
wus tinanêm anèng ing Palembang
nulya putranira manèh
patutane rumuhun
putri Cina laire nênggih
anèng nagri Palembang
wus sinung jêjuluk
anama Rahadèn Patah
wontên malih putra ampeyan winarni
saking Baglèn ibunya


putra jalu pan amung kêkalih
Radèn Jaran Panolih
- 1 : kang tuwa
nèng Sumênêp Mêkasane
nèng Balega ngêdhatun
dene wau arinirèki
kang tunggal ibu rama
lan Panolih iku
tinanêm ing Panaraga
apêparab Sri Bêthara Katong nênggih
ya ta malih winarna


Brawijaya putranira malih
mêdal saking ing ibu ampeyan
sampun dipun kramakake
Adipati Lowanu
lan ing Gowong putrane malih
putrane Brawijaya
lan Wandhan puniku
ibune Rahadèn Bondhan
pinêrnahkên kalawan kang rama nguni
Tarub Bondhan Kêjawan


anèng Tarub pan ingêlih nami
Radèn Lêmbu Pêtêng namanira
aja kaliru surupe
samya putraning ratu
Brawijaya kêkalih nunggil
anèng Tarub punika
ing satunggilipun
pilênggahan nèng Madura
Kyai Agêng Tarub namane kariyin
Radèn Bondhan Kêjawan


kawarnaa putra Majapait
Radèn Patah pan sampun suwita
angaji mring Sunan Ngampèl
Sunan Ngampèl winuwus
garwanira ingkang winarni
putrane Arya Teja
Tuban ibunipun
pan lagya putra têtiga
putra sêpuh Nyi Agêng Manyura nênggih
anulya Sunan Bonang


Kangjêng Sunan Dêrajat kang rayi
Nyai Agêng Manyura pêputra
Nyai Agêng Malokane
pinanggihakên sampun
lawan Radèn Patah anênggih
pan dadya Radèn Patah
kambil mantu putu
mring Jêng Sunan Ngampèldênta
Radèn Patah wus kandêl 
- agama suci
tinundhung mring kang eyang


radèn sira alungaa aglis
angulona lamun ana alas
gêlagah wangi gandane
dhêdhukuha sirèku
amuruka agama suci
sarengat Rasullullah
sira iku besuk
lawas-lawas dadi raja
amarentah satriya punggawa mantri
mêkasi nata Buda


Radèn Patah atur sêmbah pamit
sakêlangkung mêlêng lampahira
anut duduhe gurune
mangilèn lampahipun
tan winarna lamining margi
prapta manggih gêlagah
wangi gandanipun
ya ta wau dhinukuhan
lami-lami akathah ingkang tut wuri
dhukuh aran Bintara


amêmuruk agamaning nabi
kathah ingkang sami tumut wisma
saya kathah wong kang rawoh
ngadêg jumuwahipun
wong pasisir ing kanan kering
awisma ing Bintara
wus dadya praja gung
wêtara wontên salêksa
amiyarsa Brawijaya Majapait
nimbali Pêcattôndha


adipati ing Têrung wus prapti
ing ngarsane Prabu Brawijaya
ya ta asru ngandikane
hèh Adipati Têrung
asaosa kêprabon jurit
ing kulon kene ana
iya wong dhêdhukuh
ing Dêmak tanah Bintara
wus angrêda mênawa rêraton benjing
nuli gitikên ing prang


Pêcattôndha ing Têrung wotsari
dhuh pukulun kang dhukuh Bintara
kadang kawula wiyose
sadhèrèk tunggil ibu
inggih sanès ingkang mancêri

- kawula pun Dipatya
Palembang kang sunu
pun kakang Rahadèn Patah
gih pun ibu kang bêkta wawratan uni
saking ing tanah Jawa


duk miyarsa ature Dipati
Brawijaya emut ing wanteyan
lamun punika putrane
dadya ngandika arum
yèn mangkono iya dipati
lah sira lumakua
timbalana gupuh
praptaa ing ngarsaningwang
sigra lèngsèr lampahe sang adipati
ing Têrung marang Dêmak


tan kawarna lampahirèng margi
sampun prapta nêgari Bintara
wus panggih lawan kadange
dhinawuhakên sampun
timbalane sri narapati
kêlamun ingandikan
dhumatêng sang prabu
sigra mangkat Radèn Patah
kerid dene kang rayi sang adipati
ing Majapait prapta


adipati ing Têrung kariyin
ingkang raka kantun anèng jaba
Dipati Têrung praptane
munggèng byantara prabu
apranata ing sri bupati
katur sêdayanira
solahe ingutus
nimbali dhatêng pun kakang
sampun sowan ing mangke wontên ing jawi
sumôngga karsa nata


sri narendra dhawuh animbali
tinimbalan wus prapta ing pura
tumamèng munggèng ngarsane
Brawijaya andulu
Radèn Patah pinandêng liring
sêmu myang pasariran
Radyan Patah mungguh
Brawijaya mundhut kaca
sigra ngilo sêmana awas ningali
wêdana nèng paesan


Brawijaya amicarèng ati
iya nyata iki anak ingwang
kang sun titipkên ibune
sun paringkên rumuhun 
-
ing Palembang mêtêng nêm sasi
wus sun wêkas Dipatya
Palembang rumuhun
yèn mêngkono putraningwang
nagri Dêmak sun paringakên sirèki
namaa adipatya


wus tinundhung mulih sang dipati
saking ngarsanira ingkang rama
lan sawadyane wus bodhol
nulya panggih lan guru
kangjêng sunan ing Ngampèlgadhing
nêgari Surabaya
sasênênge iku
wus Islam sêdayanira
timbalane Brawijaya Majapait
angrèhna ingkang putra


Adipati Bintara wus prapti
Ngampèldênta ngarsane pandhita
asujud ngaras sukune
manêmbah aris matur
pan kawula anuwun idin
kawula arsa bêdhah
nagri Majalangu
nadyan mêngsaha pun bapa
ratu kapir tan anut agama nabi
sang wiku angandika


hèh ta aja mêngkono ki bayi
ramanira mapan ora nyêgah
mring wong masuk agamane
sarengate jêng rasul
apan ingsun dipun paringi
iya wong dadi imam
anèng Surèngkewuh
apadene sira iya
pinaringan wong salêksa Bintarèki
klilan agama mulya


iya apa cacade ramèki
Brawijaya durung karsa Islam
ya durung pinarêngake
karsane Hyang Kang Agung
ramanira titahing Widi
kang wayah duk miyarsa
tumungkul andhêku
kawarnaa pitung dina
Sang Dipati Bintara nèng Surawèsthi
wus kundur marang Dêmak


datatita lingira ing nguni
kang kocapa gancange carita
cinêkak 
- wau kandhane
kathah molana rawuh
saking Mêkah samya ngêjawi
nênggih molana Islam
ing Blambangan rawuh
krama putri Bêlambangan
mapan sampun pêputra jalu satunggil
sampun ingambil putra


maring nyai agêng ing Garêsik
wus diwasa kinèn angajia
angaji mring Sunan Ngampèl
pan wus ingambil mantu
maring sunan ing Ngampèlgadhing
antuk putra ampeyan
pan sampun tinuduh
pan dadi imam Madura
myang Garêsik jumênêng Susunan Giri
wontên malih kocapa


maolana saking Ngatasangin
pan kalipah Husèn namanira
pan sampun prapta ing Ngampèl
sampun lami tinuduh
marang sunan ing Ngampèlgadhing
dadya imam Madura
lan Sumênêp iku
Islam kabèh wong Madura
myang Sumênêp Balega lan Surawèsthi
kalipah Husèn Kobra


kambil mantu mring Arya Baribin
wontên malih maolana prapta
ngêjawa prapta lampahe
ing Ngampèl kang jinujug
kinèn dhukuh ing Pakisaji
dadya imam Samarang
wontên malih rawuh
samya trahing Rasullullah
dhêkahira maolana Manil Kabri
ya ta sampun ngêjawa


wus tinuduh wau angimami
ing Barêbês Carêbon sadaya
Pêjajaran Kêrawange
agung jumungahipun
nama sunan ing Gunungjati
kèh ajar kapêlajar
manguyu kêplayu
mangkana ing nungsa Jawa
sampun kathah pandhita kang para wali
wontên malih
- kocapa


Ki Tumênggung Wilatikta nênggih
putranira Arya Teja Tuban
kaipe mring Sunan Ngampèl
pan darbe putra jalu
akêkasih Rahadèn Sahid
gêguru Sunan Bonang
naking-sanakipun
ing pulo Upih kocapa
angêjawa kaipe Jêng Gunungjati
pêparab Sèh Mêlaya


adhêdhukuh Kalijaga nênggih
Sèh Mêlaya bêntur tapanira
dadya luhur kuwalène
jumênêng wali kutub
Panêmbahan Johar Manrakim
kunêng Ki Sèh Mêlaya
mangkana winuwus
kang Sinuwun Ngampèl seda
wus sinare ing Ngampèl kang para wali
rêmbag akarya raja


mangruraha kutha Majapait
mapan wênang angrusaka kopar
kang para wali karsane
Dipati Bintarèku
kang kinarya ratu agami
Susunan Giripura
angèstrèni sampun
Sunan Gunungjati prapta
sampun pêpak anèng ing Dêmak nêgari
miwah para dipatya


wali kilèn sêdaya wus prapti
Sunan Bonang prasami rêmbagan
ngrabasèng Majapaite
prajurit Sunan Ngudung
senapati pangirid baris
wus budhal saking Dêmak
wadya gung gumuruh
dene para wali samya
anèng Dêmak pirêmbagan karya masjid
para wali rêmbagan


kawarnaa kang lumampah jurit
Sunan Ngudung lan para dipatya
wus prapta Majapaite
gya katur sang aprabu
yèn gêgaman ing Dêmak prapti
èstu lamun kang putra
angrabasèng pupuh
sru ngungun 
- Sang Brawijaya
balakuswa Majapait wus miranti
amapag ing ayuda


Adipati Têrung kang nindhihi
sagung wadyabala Majalêngka
lan Gajahmada kanthine
lan putra sang aprabu
Radèn Gugur tumut nindhihi
wus campuh ing ayuda
Ki Dipati Têrung
kêlangkung prawirèng yuda
èsmu kewran ing Dêmak kadang sayêkti
gusti ing Majalêngka


sagunging wong kang sampun agami
tumut Dêmak ingkang maksih Buda
tumut Majapait kabèh
lami gènnya prang pupuh
tan winarna lamining jurit
sinigêg ing barisan
Dêmak kang winuwus
abahan mêsjid wus pêpak
bubuhane sêdaya kang para wali
kantun pasang kewala


amung kantun Jêng Susunan Kali
bubuhane ingkang durung ana
ngadhêpi wong madung bae
Sinuwun Bonang muwus
lah ta sira Ki Jêbèng Kali
êndi bubuhanira
bakal sakaguru
pan uwis pêpak prasamya
mung anganti jêbèng Ngudung praptanèki
mung sira durung ana


iki bakal sun adêgkên nuli
iya jêbèng dina benjang enjang
nganti jêbèng Ngudung bae
sadina sesuk rawuh
ya ta matur Jêng Sunan Kali
mangke dalu ngupaya
Sunan Bonang muwus
ki jêbèng aja gêgampang
tan winarna rêmbage kang para wali
wus mupakat sêdaya


pan sêdalu dènnya gunêm pikir
para wali wêwolu punika
tan ana ingkang asare
ya ta Jêng Sunan Ngudung
kundur saking madyaning jurit
kang wadya kathah pêjah
kêsambut 
- ing pupuh
mila kewran ing wardaya
Sunan Ngudung tan kuwawa ing ajurit
mungsuh lan Pêcattôndha


tan kawarna lampahirèng margi
Sunan Ngudung prapta nagri Dêmak
wus tundhuk pra wali kabèh
Jêng Sunan Bonang muwus
kayaparan wartaning jurit
gonira mangsah yuda
Sunan Ngudung matur
wadya Dêmak kathah pêjah
mêngsah lawan prajurit ing Majapait
ing Têrung Pêcattôndha


Sunan Bonang angandika aris
lah ta gampang masalahing pêrang
Allah durung marêngake
balikan bubuhamu
iya sira gawea dhingin
sigra wau ngupaya
bakal sakaguru
sêksana sami sêdhiya
balik sira lah iya Ki Jêbèng Kali
bagèhamu tan ana


dina sesuk adêge kang mêsjid
ya ta dalu Sunan Kalijaga
tatal dèn kalumpukake
sampun sinambung-sambung
apan sarwi binêngkêk tali
agêng sami lan saka
tinalenan êduk
wus jangkêp saka sêkawan
amung siji sakane tatal kinardi
pinasang ing lor wetan


pan Ki Agêng Bintara wus prapti
sigra matur mring Jêng Sunan Bonang
kadospundi prayogine
Ki Agêng Ngudung wangsul
wadya Dêmak kathah ngêmasi
Sunan Bonang ngandika
lah ki jêbèng gupuh
sira nuli utusana
mring Palembang Madura lan Panaragi
iku kang dadya marga


Sunan Bonang angandika aris
lah ki bayi sira kawruhana
wong ngrusak praja wiyose 
-
nyandhang duraka agung
lamun wadya kathah ngêmasi
nadyan èstri lan priya
puniku tan tamtu
kapir wus awor lan Islam
yèn ngamungna wong tuwanira pribadi
ingkang yuda kênaka


Pangkur
wus dadya masjid ing Dêmak
tundha tiga langkung dènnya rêspati
têngah pangimanan agung
kanan kèri ginatra
sinêngkalan kori roga wong puniku
Sinuwun Bonang ngandika
mring Dipati Bintarèki


lah ki jêbèng utusana
mring Palembang sira wèha upêksi
aprakara sutanipun
iya Si Pêcattôndha
pan wus Islam puniku ing batinipun
nanging labuh ratu kopar
jalukkên lilane singgih


mapan ta nora winênang
wong angrusak utawa amatèni
wong padha Islam puniku
sang dipati wotsêmbah
sigra nuduh mantri sêkawan ingutus
wus layar marang Palembang
bêkta sêrate dipati


kunêng duta kang lumampah
para wali pradondi keblatnèki
satêngah kirang mangidul
lêrêse Kakbatullah
kang satêngah kirang ngalor lêrêsipun
ingoyog-oyog tan pêgat
prasami asta sawiji


obahing masjid upama
lir dèn oyog wong wolung atus nênggih
mingêr ngalor mingêr ngidul
amung jinawil asta
Kangjêng Sunan Bonang angandika arum
lah uwis padha mèndêla
luhung iya mêngko bêngi


padha nênêdha pangeran
ing bênêre keblat 
- lan Kakbah iki
ya ta wuwusên ing dalu
wali wolu prasamya
anênêdha ing lêrêse keblatipun
Kakbah ing Mêkah katingal
saking ing Dêmak nêgari


para wali samya mawas
ing bênêre keblat maksih pradondi
Sunan Kali nêmbah matur
dhatêng Sinuwun Bonang
yèn mêkatên tanpa wêkasan puniku
ngadêg Sunan Kalijaga
ing guru sarya ngabêkti


madhêp mangidul mêrgagah
asta kiwa nyandhak sirahing mêsjid
asta ingkang têngên iku
nyandhak sirahing Kakbah
tan antara mêsjid lan Kakbah wus gathuk
matur Sunan Kalijaga
lah punika kadipundi


puniku môngsa owaha
mingêripun nganan kalawan ngering
saking pitulung Hyang Agung
sami mawas sêdaya
wus mupakat Kakbètullah sigra wangsul
wus pajar sidik wayahnya
asalat kang para wali


Sunan Bonang dadya imam
Kangjêng Sunan Kali ingkang ngamati
sampunira salat Subuh
gumêbyar lir radetya
pamidhangan kang kilèn ana gumandhul
kagèt pra wali sêdaya
prasami awas ningali


Sunan Bonang angandika
apa iku gumandhul sun tingali
ulêse walulang wêdhus
isine iku apa
babuntêlan kinèn nguthik sampun runtuh
katur marang Sunan Bonang
cinandhak dipun ungkabi


ing jêro isi rasukan
dhapur takwa ana cirine tulis
lorodane kangjêng rasul
dene 
- kang kagadhuhan
Sèh Mêlaya punika ingkang anggadhuh
Sunan Bonang angandika
anêdha Ki Jêbèng Kali


sira ingkang pinaringan
Sunan Kali sujud sarwi nampèni
sigra dènnya donga sokur
ngungun wali sêdaya
Sunan Bonang pangandikanira arum
pan iku ôntakusuma
lungsurane kangjêng nabi


ulêse puniku nyata
walulange wêdhus pan kongsi gundhil
sawab saking laminipun
kinarya pêsalatan
mring jêng nabi lah iya karyanên iku
kêlambi dhapure takwa
dene ta kang nganggo benjing


bêbêkêle tanah Jawa
singa ingkang dadi ratu duwèni
ki gundhil arane iku
Sunan Kali wotsêmbah
wus mangkana lamine datan winuwus
Susunan Ngudung pinatah
nutugkên karyane dhingin


ingkang wêling Sunan Bonang
ing ayuda mênawa anadhahi
kêlawan Dipati Têrung
rewangên sawêtara
Sunan Ngudung anyambut rasukanipun
mring Jêng Sunan Kalijaga
kyai ôntakusumèki


wus budhal saking Bintara
tan kawarna ing marga sampun prapti
pêbarisan Majalangu
inggar para dipatya
dene senapati Sunan Ngudung rawuh
kocapa lajêng campuh prang
wong Dêmak lan Majapait


kêlangkung ramening yuda
pan akathah prajurit Majapait
ki adipati ing Têrung
senasatining aprang
Kyana Patih Gajahmada êmbanipun
lan Radyan Gugur kang putra
minôngka 
- wakil sang aji


ramening prang long-linongan
Sang Dipati Têrung ingkang nadhahi
Susunan Ngudung kêsambut
kanin lambunge kiwa
kyai ôntakusuma mantuk karuwun
wus prapta nagri Bintara
apan sarwi kuthah gêtih


kang Sinuwun Kalijaga
sigra nyandhak anulya asung warti
mring garwane Sunan Ngudung
bok raka katiwasan
kyai raka pan kêsambut ing prang pupuh
garwa Sunan Ngudung mojar
yayi sintên kang sung warti


Jêng Susunan Kali mojar
kyai ôntakusuma mantuk kriyin
ingkang sarta kuthah marus
Nyi Sunan Ngudung mojar
dene nganggo ki ôntakusuma lampus
kêlambi sigra nyuwara
ngong rêksa jawining pêsthi


sintên kuwawi nyêgaha
lamun sampun salêbêtipun pêsthi
duk miyarsa anjrit muwus
wus kesah Sèh Mêlaya
tan antara layon Sunan Ngudung rawuh
wus prapta nêgari Dêmak
sinare lèr kilèn mêsjid


kocapa duta ing Dêmak
ingkang dhatêng Palembang sampun prapti
ingkang nuwala wus katur
mring Dipati Palembang
wus sinuksma sinungan sêrat wêwangsul
Ki Arya Damar ngandika
lah iki gawanên pêthi


duta Dêmak sampun mentar
prapta Dêmak marêk sang adipati
katur solahe ingutus
sarta kêkintunira
ki dipati ing Palembang sampun katur
sigra Dipati Bintara
marêk dhatêng sang ayogi


ngaturakên duta prapta
awotsêmbah wau sang adipati 
-
wus katur sêdayanipun
duta kang saking Plembang
purwa madya wusana katur sêdarum
Sinuwun Bonang ngandika
Sinuwun Kudus tinuding


sumiliha senapatya
Jêng Pangeran Kudus putrane singgih
lawan susunan ing Ngudung
aturipun sandika
Sunan Gunungjati bêktani pangulu
kêlawan bêbadhongira
kirabêna madyèng jurit


cisipun Sinuwun Bonang
binêktakkên marang kang mangun jurit
gêgaman Madura rawuh
ing Giri pakumpulan
pan sêkawan putra ingkang dadi mungsuh
kang wus sami apirêmbag
Madura lan Panaragi


Sumênêp lawan Mêkasan
wus akumpul lan wadya Dêmak aglis
pangirid Jêng Sunan Kudus
ing Majapait prapta
Sunan Giri ambêktani kang pangulu
kêlawan wangkinganira
Ki Kalamunyêng kang nami


kinèn ngunus ing paprangan
sampun kêbut gêgaman Dêmak aglis
sakilène Majalangu
gènira pagunêman
wadya Majapait ri sêksana magut
ing dalu apagunêman
pangulu Dêmak lan Giri


bêbadhonge kangjêng sunan
ing Carêbon kinèn ngirabkên dhingin
ing Giri pan besuk esuk
miwah kang saking Plembang
sampun rêmbug bêbadhong kinirab dalu
nèng jawine pêbarisan
byar mêdal tikus sakêthi


ping kalih rong kêthi mêdal
kaping tiga mêdale tigang kêthi
sêdaya tikus tumanduk
marang pakuwon mêngsah
pan kumêrab pêbarisan udan tikus 
-
amôngsa sangune mêngsah
sêdaya kang sangu ênting


miwah ambêne turôngga
sêdhih kingkin tan kêna dèn sayuti
ginêbug saya kèh rawuh
giris wong Majalêngka
pênyanane tikus alasan puniku
gègèr sakèhing panggonan
suwe-suwe nyalawadi


sêdalu gègèr puyêngan
sêdhih kingkin manahe saya giris
ya ta enjing kang winuwus
gêgaman samya kirab
yun-ayunan Ki Kalamunyêng ingunus
byar mêdal tawon awêndran
ngêbyuki wong Majapait


pêthi kang saking Palêmbang
wus binuka jumêgur pêthi muni
ing awiyat gumaludhug
pêtêng dhêdhêt limêngan
angin mêsês bayu bajra awor lesus
lir ginonjing bumi obah
prahara gurnita ngidid


gumlêdhug jagad prakêmpa
gêtêr-patêr kilat barung lan thathit
wrêksa agung akèh rubuh
gumêrah buron wana
têtumpêsan wong Majapait sêdarum
dene tawon gung liwêran
Dipati Têrung wus ngisis


tan mundur marang nêgara
lajêng mantuk mring wismane pribadi
Brawijaya lolos sampun
lan garwa putranira
nanging Ratu Dwarawati datan tumut
pramèswari putri Cêmpa
pan kêdah seda agami


wus anut dhatêng kang putra
Sunan Ngampèl masuk agama suci
duk bêdhahe Majalangu
sêmana sinêngkalan
sirna ilang kartining bumi winuwus
pêtêng ilang wus apadhang
wong Dêmak manjing jro puri


putra
- jalu kèh kaplêsat
Radèn Gugur sêmana wus angungsi
atapa munggah ing gunung
tan purun tunggil kadang
mati raga adhêdhukuh gunung Lawu
sakêlangkung mati raga
emut wijiling nêrpati


Mijil
wadya Dêmak kawuwusa malih
wus manjing kêdhaton
anjêjarah jro pura isine
kang paseban binubrah tumuli
kinarya surambi
Dêmak badhenipun


pan gumuruh wadya lit ngusungi
gung sêlur ponang wong
pra dipati abubuhan kabèh
Pêcattôndha ing Têrung winarni
pan umadêg baris
dèrèng purun nungkul


kang mawi jrih solahirèng nguni
kang sampun kêlakon
Sunan Ngudung kala kêsambute
Pêcattôndha ingkang amêjahi
dadya abêbiting
Ki Dipati Têrung


Pangran Kudus anuduh dipati
pêpitu kang kinon
anggitika ing Têrung yudane
pan kalindhih sagunging dipati
samya atur uning
mring Pangeran Kudus


ingkang maksih anèng Majapait
lumampah kang kinon
pra dipati atur sor yudane
Kangjêng Pangran Kudus anindaki
tan mawi wadya lit
amung wong pêpitu


praptèng pakuwon kang pra dipati
gumrah kang pawartos
wadya Têrung saningga yudane
myarsa lamun senapati prapti
angongak ing biting
katingal kang mungsuh


yutan wêndran ingkang sami prapti
pangrasane kang wong
wadya Têrung samya ngênês tyase
pra dipati manahira miris
rêmbag pra dipati 
-
angaturi nungkul


adipati ing Têrung nuruti
anduta kang uwong
apan sarwi mundhi nuwalane
sampun katur Pangran Kudus nênggih
atur pati urip
Ki Dipati Têrung


Pangran Kudus asuka ing galih
angandika alon
dhingin paman bok iya mangkene
nora kongsi wong cilik kèh mati
si paman dipati
sumêlang maring sun


dumèh kangjêng rama seda dhingin
nèng têngah palugon
pan si paman marwasèng yudane
iya apa wong urip puniki
tan wêruh ing pêsthi
takdiring Hyang Agung


duta Têrung lêga ingkang ati
tyasira cumêplong
dene Pangran Kudus timbalane
wus tinulak caraka wotsari
sampun dèn paringi
kang surat wêwangsul


praptèng biting kang duta kêpanggih
dyan umatur alon
ponang surat sinuksmèng driyane
lêga ing tyas myat têmbunging tulis
mapan iki wali
nora laku bujuk


sigra mêdal mring jawining biting
gumêrah ponang wong
sampun prapta ing pêbarisane
Pangran Kudus utusan nimbali
praptèng ngarsa panggih
lan Dipati Têrung


arsa nêmbah ing Têrung Dipati
cinêgah wotsinom
têmah sami sêsalaman bae
Pangran Kudus angandika aris
lah ngarah punapi
paman lawan ulun


inggih paman samya nunggil jinis
ki dipati bukoh
Pêcattôndha mangrêpa ature
ngaturakên pati lawan urip
miwah
- anak rabi
rajabrana katur


Pangran Kudus suka aningali
angandika alon
paman dawêg kula sowanake
marang Dêmak panggiha pribadi
lan raka pribadi
tuwin sang awiku


Sang Dipati Bintara anênggih
lêga tyase bolong
ingkang paman kabêkta lampahe
miwah Kangjêng Sunan Benang nênggih
pan trustha ing galih
Pêcattôndha katur


wus apanggih lan raka dipati
Bintara sang katong
asru nangis sumungkêm padane
lêpat kula katura sang aji
kang raka ningali
wêlase kêlangkung


lah wungua ariningsun yayi
aywa walangatos
ing samêngko sun bubuhi kowe
wadyanira iridên prasami
marang Majapait
padha usung-usung


Pêcattôndha umatur ngabêti
tan lêngganèng pakon
sigra budhal sawadyabalane
sapraptane nagri Majapait
nulya dèn bubuhi
Ki Dipati Têrung


usung-usung kang bakal surambi
sagunge ponang wong
kang paseban pajêksan ginawe
wus ingusung saking Majapait
mangkana winarni
kang gêgaman agung


budhal saking nagri Majapait
ambrubul ponang wong
tan kawarna ing marga lampahe
sampun prapta ing Dêmak nêgari
gumrah kang ningali
munggèng alun-alun


Adipati Bintara wus mijil
saking jro kêdhaton
wus pinarak munggèng pasebane
Pangran Kudus sumiwi ing ngarsi
lan kang paman nênggih
Adipati 
- Têrung


sarêng nêmbah ing pada sang yogi
sang dipati alon
ngaturakên purwa wêkasane
sasolahake nalika ajurit
miwah Sang Dipati
Têrung nungkulipun


sakêlangkung sukane sang yogi
angandika alon
iya apa kang kinarêpake
liya saking agamaning nabi
rèhning sangu mati
pan turun-tumurun


yèn nampika agamaning nabi
mati urip ewoh
Ki Bintara lah paran karsane
maring arinira si dipati
ing Têrung puniki
ki agêng wotsantun


inggih maksih têtêpa dipati
ing Têrung pilunggoh
angradina bang wetan gamane
natrapêna agamaning nabi
poma dèn nastiti
sri nata anuwun


Sinom
wus samya apamondhokan
sagunge para dipati
putranira Pêcattôndha
ing Têrung ayu linuwih
pinanggihakên mangkin
kêlawan Pangeran Kudus
wus panggih anèng Dêmak
Pangeran Kudus ingêlih
Sunan Kudus ing mangke pêparabira


mangkana ing dina Soma
pakumpulan para wali
Sang Adipati Bintara
sêdaya sami ngèstrèni
ingangkat jênêngnèki
nama Senapati Jimbun
Panêmbahan Bintara
ratu murwani agami
ya ta kunêng gênti ingkang kawarnaa


ing Dêmak sangsaya arja
misuwur satanah Jawi
jumênênge Sultan Dêmak
panggulu Jêng Sunan Giri
kathah kang guru ngèlmi
mring para wali sêdarum

- nanging awarna-warna
kang sami dipun guroni
ana ingkang gêguru Sèh Sitijênar


putranira Ki Dipatya
Andayaningrat ing Pêngging
lan ingkang putra jêng sultan
Pangeran Panggung kang nami
sami gêguru ngèlmi
mring Sitijênar puniku
ya ta sangsaya kathah
kang sami angalap ngèlmi
puruhita dhatêng Ki Sèh Sitijênar


kathah kang tilar jumungah
mangkana Jêng Sunan Giri
kêlangkung rudityanira
pakumpulan para wali
pêpak anèng ing mêsjid
jêng sunan ngandika arum
paran ing karsanira
sagunge kang para wali
aprakara Kiyai Sèh Sitijênar


dene samêngkone iya
amulangkên ngèlmu gaib
ninggal sunatul jumungah
lamun kinèndêlna pêsthi
têmah nyuwungkên masjid
wong Jawa padha kêlayu
iya ing ngèlmu gampang
umatur kang para wali
yèn aparêng prayogine tinimbalan


ingantêpa sêdyanira
yèn kenging kinèn mantuni
kêlamun botên puruna
kinisas ukumirèki
sawab duk kangjêng nabi
gih wontên lêpiyanipun
anami Sèh Mubarak
kocap ing Kitab Nawawi
pan kinisas ing ngarsane Rasullullah


awit anêrajang sarak
anglairkên ngèlmi gaib
kêkêran Jêng Rasullullah
nginakkên sarak jêng nabi
mangke wontên miyosi
inggih ingkang purun-purun
Jêng Sunan Giri nabda
kêtib lumakua kalih
aturana Kiyai Sèh Sitijênar


- marang ing Giri barênga
kêlawan lakumu sami
kang kinèn sigra umentar
datan kawarna ing margi
prapta dalêmirèki
Ki Sèh Sitijênar pangguh
kêtib kalih manêmbah
kyai kawula tinuding
angaturi inggih dhumatêng sampeyan


dhatêng ing Giri sarênga
kêlawan ing lampah mami
Sèh Sitijênar manabda
wruhanira sira kalih
Sèh Sitijênar sêpi
saiki Allah kang mujud
wisira umatura
nêmbah lèngsèr duta kalih
tan kawarna ing Giri pan sampun prapta


lajêng tumamèng ngayunan
manêmbah duta kêkalih
dhuh gusti ulun dinuta
nimbali Sèh Sitikuning
jawabipun puniki
Ki Sèh Sitijênar suwung
mung Allah ingkang ana
Sunan Giri duk miyarsi
ya ta mèsêm wusana alon ngandika


hèh sira karo balia
Allah sun undang saiki
barênga lan lakunira
têkaa ing ngarsa mami
mentar duta kêkalih
datan kawurcitèng ênu
wus prapta wismanira
Ki Sèh Sitijênar panggih
ya ta matur wau duta kalihira


Allah sampeyan ngandikan
dhumatêng Jêng Sunan Giri
Sèh Sitijênar ngandika
ingkang maujud saiki
Sitijênar kang linggih
lah wis matura sirèku
duta kalih gya mentar
tan kawarna anèng margi
sampun prapta anèng ing Giri sêmana


manêmbah alon turira
kawula sampun tinuding
Sèh Sitijênar lingira
Sèh Sitijênar kang linggih
ya ta Jêng Sunan Giri
pangandikanira 
- arum
karo sira balia
matura ingkang prayogi
Sitijênar sarta Allah sun prih têka


iya ana ngarsaningwang
duta kalih mentar aglis
prapta wismèng Sitijênar
umatur sarwi wotsari
dhawuhnya Sunan Giri
Sèh Sitijênar puniku
lawan Allah ngaturan
inggih dhumatêng ing Giri
kangjêng sunan pan inggih karsa kêpanggya


mèsêm Ki Sèh Sitijênar
lah payo padha lumaris
duta kalih ngiring wuntat
sabat pitu atut wuri
tan kawarna ing margi
ing Giri pan sampun rawuh
ya ta sami salaman
lawan sagung para wali
sawusira salaman gya tata lênggah


Jêng Sunan Giri ngandika
parandene tan miyosi
inggih sunatul jumungah
mêmuri saraking nabi
amrih ramening mêsjid
Sèh Sitijênar lon muwus
tan ana ran jumungah
miwah tan ana kang masjid
iya amung Allah kang ana sanyata


nora ana liyanira
ingkang maujud saiki
Sunan Giri asasmita
dhumatêng Jêng Sunan Kali
mangkana Sunan Kali
alon pangandikanipun
sarwi anarik pêdhang
ingasta pan sarwi angling
lah puniki punapa ing aranira


Sèh Sitijênar lingira
Allah ingkang katon iki
gya sinabêt jangganira
pêdhot mastaka nèng siti
badan gumuling siti
rah abrit bêlabar wau
Sunan Kali ngandika
dene Allah rahe abrit
badanira gumluntung lir witing pisang


gêtih abang tanpa swara
sêkala 
- ingkang rah abrit
sumilak amalih pêthak
adikir gandanya amrik
lailaha ilahi
Mukhamad Rasullullahu
dikire kang ponang rah
badan musna rah tan kèksi
ya ta nabda Jêng Susunan Kalijaga


dene lir patining setan
badane musna tan kèksi
Sèh Sitijênar nyuwara
mungguh wong urip puniki
gugua ing liyaning
tokhide maring Hyang Agung
sayêkti akapiran
nora prapta kang kinapti
iya iku kabegalan anèng marga


ya ta Sunan Kalijaga
sabat pitu dèn dhawuhi
apa ta padha anuta
marang gurunira sami
kapitu aturnèki
tan wontên sulayanipun
lajêng sami kinisas
layon musna pitu sami
sami mèsêm sagung pra wali sêdaya


sami sokur ing Hyang Suksma
gêntya winurcitèng kawi
Dipati Andayaningrat
ing Pêngging sampun ngêmasi
putra jalu sawiji
gumantya ing lênggahipun
Ki Agêng Pêngging nama
pan sampun apalakrami
wus pêputra kêkalih prasami priya


ingkang sêpuh wastanira
Kêbo Kanigara nênggih
kang rayi pêparabira
Kêbo Kênanga puniki
sami apêkik-pêkik
Ki Agêng Pêngging cinatur
puput ing yuswanira
Kêbo Kênanga gumanti
lênggahira kang rama brôngta asmara


Asmaradana
tan arsa agama nabi
sira Kêbo Kanigara
pan maksih Buda idhêpe
sira Sang Kêbo Kênanga
antuk wahyuning Suksma 
-
sarengat nabi panutub
wus manjing agama Islam


sêdaya wadya gung alit
tan ana rêngating nala
ajrih asih lulut kabèh
tan ana malang ing karsa
sangêt arjaning desa
wadya Pêngging langkung agung
kêbo sapi glar pangonan


nadyan akèha dipati
lan ki agêng nora padha
ing Pêngging panjênêngane
kocapa pan sampun krama
nênggih Kêbo Kênanga
sangsaya lami cinatur
Ki Agêng Pêngging sêmana


ngawruhi agama suci
gêguru Sèh Sitijênar
Ki Agêng Tingkir kanthine
Ki Agêng Tingkir kang raka
mantêp agamanira
lir atunggil yayah ibu
tan ana rasa rumôngsa


ing lair tumêkèng batin
ing dunya têkèng akerat
Ki Agêng Pêngging idhêpe
mring Ki Agêng Tingkir ika
tunggil saciptanira
sawab sami tunggil guru
maring Ki Sèh Sitijênar


padhukuhane ing Tingkir
dhêdhepok ing ardi Purwa
langkung kuwat ngibadahe
kapungkur kamuktènira
suka sokur satitah
sangsaya sangêt manêkung
mêrtapa amrih kasidan


gêntia winuwus malih
turune Bondhan Kêjawan
kang jumênêng Tarub mangke
Ki Agêng Gêtas Pandhawa
pawèstri arinira
mapan sampun krama antuk
kêlawan Ki Agêng Ngêrang


Ki Gêtas Pandhawa singgih
kêcatur kathah putranya
pêpitu iku kathahe
kang nênêm iku wanodya
kang sêpuh iku priya
ginadhang-gadhang puniku
bisa anggêntèni rama


nênggih kang sêpuh
- pribadi
awasta Ki Agêng Sela
arine sêdaya wadon
cinatur gancaring kôndha
pan sampun sami krama
dènira kêkadang atut
adhêdhukuh sowang-sowang


mangkana ingkang winarni
kang sêpuh Ki Agêng Sela
adadya pangaubane
pra kadang-kadang sêdaya
sami sangêt bêktinya
sungkême mring kadang sêpuh
pan kinarya tuwa-tuwa


Ki Agêng Sela anênggih
pakaryanya asêsawah
punika pakarêmane
agung dènnya karya dana
kocapa cinarita
marang sabin arsa macul
ing wayah sampune Asar


sarwi udan riwis-riwis
mêndhung pêtêng alimêngan
ki agêng amacul dhewe
datan ana rewangira
sira Ki Agêng Sela
sêmana kagèt andulu
ana kaki-kaki tuwa


ing wayah sampune akir
praptanira tanpa sangkan
amarani kyai gêdhe
sêmana awas tumingal
ika Ki Gêdhe Sela
dene kaki-kaki sêpuh
praptanira tanpa sangkan


ingkang rupa kaki-kaki
sêksana lajêng cinandhak
nulya jumêgur swarane
ki tuwa tan bisa polah
pan saking rosanira
saya kêncêng dènnya gêlut
ki gêdhe kêlangkung kuwat


kang mindha rupa sru budi
ingêntèkkên rosanira
udrêg nèng sawah karone
ki tuwa tan bisa obah
ki agêng lèrèh sigra
kang gêlap binêkta mantuk
ingaturkên Sultan Dêmak


sampun kinunjara wêsi
balêdhèg wau kang kêna

- duk pitung dina lamine
ana nini-nini prapta
têtinjo mring kunjara
pan sarwi ambêkta banyu
siniramakên kunjara


ya ta ingkang gêlap muni
swarane lir langit rêbah
kang kunjara wêsi bojod
gêlap mumbul ing awiyat
eram sagung tumingal
wong Dêmak sêdaya gêtun
dadya wau amicara


kang arupa nini nini
mring kunjara nyiram toya
lah iku baya bojone
wus kasub kajana priya
yèn Ki Agêng Sêsela
asêkti prawira punjul
tôndha bisa nyêkêl gêlap


Ki Agêng Sêsela mulih
sapraptanira ing Sela
wontên dhalang purwa mangke
pakaryanira bêbarang
mayang dhatêng ing Sela
ki dhalang rabine ayu
punjul lawan èstri kathah


singa mulat lênglêng brangti
marang rabine ki dhalang
saking ngluwihi ayune
singa kang mulat kasmaran
jalu èstri kang mulat
sêmana tumulya katur
dhumatêng Ki Agêng Sela


sêksana dipun timbali
dhatêng ki agêng ing Sela
nyata yèn ayu warnane
sêkala ki agêng brôngta
cipta kinarya garwa
ya ta wau enjingipun
pinêpak uwong ing Sela


ki dhalang kinèn matèni
dhumatêng Ki Agêng Sela
wong Sela ngêmbuli kabèh
dhalangira wus palastra
kang wasta Dhalang Bicak
sampune ki dhalang lampus
rabine nulya dèn alap


wus katur sêdayanèki
dhatêng Ki Agêng Sêsela
wayang utawi kêmpule

- ki agêng sarêng atômpa
kêlangkung sukanira
rabine dhalang pinundhut
dhumatêng Ki Agêng Sela


kêlawan kêmpule singgih
lajêng pinaringan aran
Ki Bicak kinarya bêndhe
karya wasiyat ing Sela
ri sampunnya mangkana
Ki Agêng Sêsela wau
sawusnya pêjah ki dhalang


dilalah galihnya lali
rêmênira mring bok dhalang
saking prabawane bêndhe
sirna larut dènnya brôngta
kadya ta tinambanan
mangkana wau winuwus
ingkang bêndhe ingestrenan


mring Kangjêng Sinuwun Kali
pinêca dadi pratôndha
sapa kang kanggonan bêndhe
pinêsthi dadi narendra
bêndhe têtêngêr yuda
yèn tinabuh munya ngungkung
nèng tawang unggul kang yuda


kunêng ta ing lami-lami
Ki Agêng Sela pêputra
pan amung nênêm kathahe
prasami èstri sêdaya
ingkang sawiji priya
jangkêp pitu ragilipun
putra jalu ing Sêsela


kang putra sêdaya sami
wau Ki Agêng Sêsela
sampun wisma dhewe-dhewe
sagunge kang para putra
atut apalakrama
dènira kêkadang runtut
tan pêgat sanjan-sinanjan


kunêng carita mangsuli
putrane Ki Agêng Ngêrang
Ki Agêng Ênis putrane
Ki Agêng Ênis punika
kêkalih putranira
kang satunggal jalu sêpuh
Kyai Juru wastanira


satunggil arine èstri
kêmantu Ki Agêng Sela
Ki Pêmanahan arane
atut dènnya palakrama

- tan ana kang suwala
bêkti nastiti ing kakung
miwah dènnya akêkadang


kang nama Ki Juru iki
kêlawan Ki Pêmanahan
kathah ngarani kadange
tunggil ibu lawan rama
ingkang dèrèng pariksa
sayêktine Kyai Juru
ipene Ki Pêmanahan


apanjang lamun winarni
gancare ingkang carita
mangke cinêndhak kandhane
kandhane Ki Ngênis ika
gênti Dêmak winarna
Kangjêng Sultan Bintarèku
agung wadyane sri nata


Sinom
ya ta mangke winurcita
Kangjêng Sultan Bintarèki
pan sampun miyarsa warta
solahe Ki Agêng Pêngging
sultan waspadèng batin
lamun kalih ciptanipun
tan marêm adhêdhêkah
nênggih ki agêng ing Pêngging
ciptanira angregoni madêg nata


ya ta Jêng Sultan Bintara
anuduh mantri kêkalih
caraka nulya umangkat
nimbali Ki Agêng Pêngging
kawan dasa kang ngiring
jêjaranan lampahipun
kang pungkur ing Bintara
gêgancangan anèng margi
pan lêstari lampahe caraka Dêmak


datan kawarna ing marga
lampahe caraka prapti
wus panggih dutaning nata
kêlawan Ki Agêng Pêngging
caraka matur aris
kula ingutus sang prabu
andika tinimbalan
dhatêng ing Dêmak nêgari
asarênga kêlawan lampah kawula


Ki Agêng Pêngging ngandika
wong punapa awak mami
tinimbalan ing narendra
endah punapa wong santri
ngandika mring nêrpati
botên wêruh basanipun
hèh
- caraka mantuka
dhatêng ing Dêmak nêgari
lah matura kawula anuwun duka


caraka mantuk sêksana
merang datan antuk kardi
ya ta ingkang kawarnaa
nênggih ki agêng ing Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun prapta panggih lan Kêbo Kênanga


wus sami tata alênggah
ngandika Ki Agêng Tingkir
yayi sira tinimbalan
mring Jêng Sultan Bintarèki
apa wadine yayi
dene sira tan lumaku
kang rayi aturira
punapa damêle ugi
wong dhêdhukuh tinimbalan ing narendra


ki agêng ing ardi Purwa
pangandikanira aris
lah yayi aja mangkana
sira kêbawah nêrpati
apa ta sira yayi
tan ngrasa kêbawah ratu
lêmah kang sira ambah
saisine tanah Jawi
kabèh iku yayi kagungane nata


Ki Agêng Pêngging turira
Allah ingkang darbe bumi
kadar ta sêdya punapa
wong dhêdhukuh dèn timbali
angling Ki Agêng Tingkir
aja wangkot ariningsun
ja kotampani lômba
aja anggêgampang pikir
kang pakewuh yayi sira jaganana


bêcik sira lumakua
ingsun yayi atut wuri
môngsa tegaa mring sira
pakewuh ingsun calangi
kalênthing wadhah mangsin
sira maksih mambu-mambu
mênawi sri narendra
èngêt marang sira yayi
maksih pira dohira lawan sang nata


samêngkone sri narendra
eling wangsane nèng dèsi
Ki Agêng Pêngging aturnya 
-
dhumatêng Ki Agêng Tingkir
mênggah kawula ngriki
kadi botên sapuniku
mokal wong madêg nata
èngêt sanak kawlasasih
lali sanak kalingan ing kawibawan


kang raka mangsuli sabda
lah aja mangkono yayi
abote uwong agêsang
yèn mopo printahing aji
dadi apa wong urip
yèn ora manut ing ratu
dadine kêkandhangan
tinampanan ngêregoni
iku yayi ingkang kaya karêpira


aja tanggung ing pratingkah
wasisan ngadêgna baris
dadi nora kêngtanggungan
aja sira mungal-mungil
yèn ana wong kang jail
têmah kêtail riningsun
uwong jawal katriwal
ngakali melik sathithik
dèn rumôngsa yayi sira wong ngawula


Ki Agêng Pêngking aturnya
lah ta kakang kadipundi
ing ngriki wontên punapa
bilai lara lan pati
sintên ingkang darbèni
kagunganira Hyang Agung
dèrènge wontên badan
pêpêsthèn dinamêl dhingin
awon sae ing lokhil makphul wus dadya


kawula dèrèng tumitah
papêsthène sampun dadi
pati uripe kawula
bêgja lara lawan pati
sintên wagêd ngowahi
lan panjang cêndhaking umur
yèn wus karsaning Suksma
pinarêng praptaning pêsthi
tan liya mung lamahuju daillallah


Ki Agêng Tingkir lingira
iya yayi apa maning
yèn wus mantêp tekadira
pun kakang têka ngamini
sadina mituturi
sêmana pan sampun surup
kalihnya 
- sami salat
sawusira salat Magrib
ingkang raka sêdalu sinobya-sobya


ing dalu arêringgitan
sira ki agêng ing Pêngging
anyugata ingkang raka
ringgit bèbèr ingkang nami
sêmana amarêngi
garwanira wawrat sêpuh
lair ingkang wawratan
ing sasi Jumadilakir
tanggal kaping wolu anuju taun Dal


marêngi môngsa kalima
dinanira Rêbo Lêgi
wayahe bangun raina
miyos jalu warna pêkik
ya ta Ki Agêng Tingkir
sakêlangkung bungahipun
pratuwin ingkang rama
kêlangkung suka kang galih
ingkang nonton sêdaya pan kagegeran


ana kêluwung gêng prapta
têtiga anyêrot kali
garimis pêtêng sakala
ngandika Ki Agêng Tingkir
yayi putramu iki
ingsun paringi jêjuluk
Mas Karèbèt kang nama
ya dene sira marêngi
sira nanggap wayang bèbèr lairira


Ki Agêng Pêngging turira
anuwun kakang prayogi
angsala sawab sampeyan
mugi kalisa sêsakit
kawula inggih darmi
sampeyan ingkang sêsunu
muga pinanjangêna
yuswane kang jabang bayi
mugi-mugi angsala brêkat sampeyan


cinarita tigang dina
Ki Agêng Tingkir nèng Pêngging
ya ta ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur marang sang aji
pamopone Ki Agêng Pêngging ngandikan


kangjêng sultan ing Bintara
sigra 
- dènnya animbali
mring Ki Gêdhe Wanapala
kang rama rêkyana patih
tan adangu wus prapti
ing ngarsanira sang prabu
Ki Gêdhe Wanapala
kang putra kinarya patih
angandika kangjêng sultan ing Bintara


lah ta kakang ana karya
patut sira kang nindaki
anggawaa sual ingwang
iya dadi wakil mami
marang Ki Jêbèng Pêngging
rong prakara sual ingsun
hèh kakang wruhanira
ana kêrasa ing ati
bokmênawa ing têmbe dadi wisuna


benjang sapungkur manira
êndi kang dipun karêpi
ingkang ana luwih ana
suwung luwih suwungnèki
êndi kang dèn karêpi
saking salah sijinipun
dene ta karsaningwang
kakang sira wus mangêrti
sigra lèngsèr ki gêdhe ing Wanapala


sabab sêkawan binêkta
Ki Gêdhe Wanapalèki
datan kawarna ing marga
lampahe wus praptèng Pêngging
wus panggih anèng panti
Ki Agêng Pêngging lon muwus
ki agêng pêkênira
inggih wong agung ing pundi
lawan sintên ingkang sinambat ing trisna


ki gêdhe ing Wanapala
aris dènira nauri
manira têtiyang Dêmak
dutane sri narapati
dinuta mring sirèki
maringakên sualipun
jêng sultan ing Bintara
dene sira mati ragi
iya luwih saking ing para pandhita


apa ingkang sira sêja
timbalane sri bupati
jawabên ingkang pratela
sual kang kalih prakawis
aja sêlayèng kapti
siya-siya têmahipun
marang ing badanira
aja nganggo ngrangkêp 
- kardi
dadi sira akarya kasmarèng gêsang

satilare kang rama suwargi
rahadèn gumantos
Lêmbu Pêtêng Radèn pêparabe
ngalih nami Kyagêng Tarub nênggih
wus kontap lyan dèsi
padhusunan Tarub

sang rêtna yu pan sampun garbini
sarira mêncorong
saya mêmêt pêmbayun bundêre
srira mêmêk muwuhi rêspati
kang cahya dumêling
lir wulan sumunu

sampun prapta ing sêmayannèki
jabang bayi miyos
jalu bagus umancur cahyane
rama ibu langkung dènnya asih
wus lami sinapih
kusumaning ayu

antarane lami wawrat malih
putra miyos wadon
dadya kalih ki agêng putrane
jalu sêpuh kang anèm pawèstri
kandhêg tan siniwi
mangkana winuwus

Kyagêng Tarub nulya angêmasi
tan tutug jêjodhon
duk sêmana puput ing yuswane
ingkang rayi kantun among siwi
gênti kang winarni
kapungkur ing Tarub

ing Madura katêtêpan
dhatêng Radèn Sahid pan sangêt ajrih
sêdaya pan sampun suyud
sami Islam sêdaya
wus jumênêng pangeran Madura Prabu
kangjêng pangeran punika
pan sampun ayasa masjid

Rahadèn Rahmat punika
anèng Ampèl langkung dhènira mukti
akathah tiyang gêguru
samya malêbêt Islam
Radèn Rahmat pan sampun salin jêjuluk
Jêng Susunan Ngampèldênta
pan sampun wibawa mukti

ya ta Sèh Jumadil Kobra
amêrtapa anênggih pêrnahnèki
asangêt prayoganipun
wontên ardi Pragota
pan akathah tiyang kang sami gêguru
sangêt kabul pandonganya
sumungkêm sagunging murid

Radèn Ripin kang winarna
kang jumênêng anèng ing Surabanggi
tiyang nagri sami suyud
dhumatêng radèn putra
nuntên radèn asalin jêjulukipun
nama Pangeran Purbaya
sampun kathah putranèki

pulo Upih kang winarna
Kyai Êsèh Maolana kang tapi
tapa lan sakhabatipun
Daraputih kang nama
Maolana ngandika mring sabatipun
Daraputih lah karia
sun lunga mring tanah Jawi

mênawa ana wong arsa
anggêguru wurukên sun idini
mungguh prayogane ngèlmu
môngsa bodhoa sira
Maolana sigra lumampah puniku
dhumatêng nagri Kamboja
wontên juragan akrami

tiyang Madura kang dagang
ki juragan pinuju arsa mulih
Ki Maolana anjujug
lênggah anèng baita
arsa mangkat tan obah baitanipun
ki juragan pirêmbagan
kaki dika ragi mriki

Maolana lajêng mara
sampun nunggil lawan juragannèki
wus obah baitanipun
sigra ambabar layar
dèrèng kongsi mêndhêt toya karya sangu
baita layar manêngah
dhatêng têlatahing Tubin

sagunging wong awak palwa
sami sambat awit kirangan warih
kasatan tan antuk nginum
prasami anggarêsah
Maolana awêlas maring wong prau
dene iki têkatoya
banyu tawa nora asin

wong baita nurut samya
nginum toya banyune nora asin
sêdaya prasami nginum
sami tuwuk sêdaya
ana ngucap luwih endah banyu laut
puniki langkung akathah
kyai sae numpak ngriki

sêdaya wus tuwuk toya
lajêng turu wit kuwarêgên warih
baita wus layar banjur
nglêrêsi kang sinêdya
tan antara dhatêng Madura alabuh
wontên babagan Madura
wong baita sami tangi

sêdaya sami angucap
iki batur prau anèng ing ngriki
têka ewuh atiningsun
mau ana ing Tuban
kang baita puniku pan uwis labuh
kaya mingêr kang baita
kaslêmpitan godhong jati

Ki Maolana gya mêntas
lajêng malbèng dalême kyana patih
sêksana ingirid sampun
seba dhatêng pangeran
wus kêpanggih pangeran kêlangkung bêndu
dhumatêng Ki Maolana
apa sira ana kardi

Ki Maolana lingira
pramilane sira anèng ing ngriki
pangeran sumaur sêndhu
printahe Brawijaya
kang sun pundhi Maolana pamit mundur
lajêng marang Bêlambangan
nuju rêtu kang nêgari

nêgara ing Bêlambangan
waktu iku sangêt ingkang gêgêring
sang adipati ing ngriku
dhawuhkên sayêmbara
sarupane sapa uwong ingkang sanggup
anulaka kang lêlara
ingsun ganjar rabi putri

ngong dhaupkên putraningwang
Maolana myarsa sigra nyaguhi
mring sang adipati matur
prasami prajangjean
sampun rampung sêdaya prajangjinipun
ya ta wau sang dipatya
lan Maolana wus jangji

nagri pinaringan jimat
sampun mulya sagung kang sami sakit
Ki Maolana kêmantu
mring Dipati Blambangan
Maolana rabi putri prawan ayu
sang putri sêmana wawrat
sêpuh dènnya anggarbini

Adipati Bêlambangan
mring kang mantu pinurih Islamnèki
ki dipati langkung bêndu
duka mring Maolana
arsa bithi lajêng cikêr astanipun
kang netra satêmah wuta
tan uning anêningali

Maolana lajêng kesah
mring lautan anêngah mring jêladri
kang kinarya prau bêruk
êcis kinarya teyang
sêrbedira kang kinarya layaripun
alêpas ing lampahira
kocapa wau sang putri

wawratanira ambabar
miyos jalu warnanira apêkik
sang nata parentah nglabuh
binuwang mring samodra
winadhahan kêndhaga kêncana mancur
rèhning têrahing kusuma
têdhake wong agung brangti

kunêng wau kang winarni
nêgari ing Majalêngka
sêmana winarna manèh
wontên rôndha langkung kaya
nyai patih arannya
dagang nglampahkên pêrau
nèng laut manggih kêndhaga

binuka isi bêbayi
binêkta mantuk sêmana
ingaturkên nyai patèh
nyai patih suka-suka
binabokakên sigra
akathah pêmbayaripun
banyu susu panumbasnya

wêlagang kang jabang bayi
sêmana sinungan nama
Rahadèn Giri wastane
sampun kinèn angajia
marang ing nyai rôndha
nulya kesah anggêguru
dhumatêng ing Ngampèldênta

kêlangkung dipun kasihi
Radèn Giri mring jêng sunan
sampun sinadulurake
kêlawan Rahadèn Bonang
atut dènnya kêkadang
Jêng Sunan Ngampèl puniku
putranipun pan têtiga

Ni Pancuran ingkang nami
kêkalih Nyai Manyura
Radèn Bonang katigane
Ni Pancuran Ni Manyura
kalih sampun akrama
pikantuk Madura Prabu
kêpanggih lan kadang misan

samya jumênêng kêkalih
nèng Madiun kalih pisan
wong kono pinasrahake
kinèn mulanga agama
punika Radèn Bonang
kalih Radèn Giri rukun
pangajine sampun tamat

punika Rahadèn Giri
ingutus mring kangjêng sunan
Rahadèn Bonang kanthine
dikakakên dhatêng Mêkah
sêmana lajêng layar
anêngah dhumatêng laut
kapêthuk Ki Maolana

baita bêruk kêrambil
sêrbède kinarya layar
êcis kinarya teyange
punika wali sanyata
andangu Radèn Bonang
padha marang ngêndi kulup
sira katêmu lautan

Radèn Bonang Radèn Giri
badhe arsa dhatêng Mêkah
Maolana ngandika lon
lah sira padha balia
yèn sira sida lunga
nêgara Jawa pan têdhuh
lah kulup sira balia

payo barêng lawan mami
ingsun yun wruh wismanira
Molana nimbal praune
gènira lênggah nèng têngah
wangsul dènira layar
pinancêt kêlate sampun
radèn kalih rêraosan

Radèn Bonang Radèn Giri
sami suka ing wardaya
rumaos mundhi jimate
kalihnya sami anêmbah
apikir ing wardaya
Ki Maolana lingnya rum
dhatêng radèn kalihira

sira karo sun tuturi
prakarane wong agêsang
aja sira merangake
sumungkêma adhêpira
iku ana ing sira
radèn kalih sarêng sujud
wus kèndêl baitanira

ing Ngampèl pan sampun prapti
kêpanggih kêlawan kadang
Sunan Ngampèl bagèkake
dhumatêng têtamunira
pundi ingkang pinôngka
labêt kawula atambuh
Ki Maolana awêca

ing purwane nguni-uni
iku ta ingkang wirayat
ingsun ingkang tuwa dhewe
iya sira ariningwang
lawan Jumadil Kobra
iku arimu panggulu
ingsun ingkang tuwa pisan

inggaling carita nênggih
Maolana wus atuwa
seda pinêtak layone
ing Gêsêng kuburanira
wontên malih kocapa
Brawijaya putranipun
Radèn Sahid guladrawa

wontên malih winurcitèng kawi
Radèn Sahid putra Brawijaya
kêlangkung sangêt mursale
gimêr kècèk lan dhadhu
ngabên sawung gêmak kêmiri
maling ngampak ambegal
ngapusi angècu
nèng wana Kudus bêbegal
pan kêpapag Sunan Ngampèl ngagêm êcis
nyangking bêruk kêlapa

bêrukira binêlongsong rukmi
rantenira kêncana di mulya
ingkang êcis bêbungkule
nênggih kêncana mancur
mênurira pan intên adi
Radèn Sahid angucap
kaki aja mlaku
ki tuwa sira mandhêga
kangjêng sunan amèsêm sarwi ngandhêgi
ngandhap arèn kèndêlnya

Radèn Sahid pangucapnya bêngis
kene êcis lawan bêrukira
iku kaki sun êmpèke
jêng sunan ngandika rum
rêgi pira bêruk lan êcis
tan warêg sira pangan
êcis lawan bêruk
lah ta payo marenea
ya ta wau Jêng Sunan Ngampèl nulya glis
arèn sinogok cisnya

witing arèn lawan kolang-kaling
tuwin godhong lawan pupusira
sêdaya pan dados jêne
murub pating pêlancur
Radèn Sahid awas ningali
wit arèn dadya êmas
murub ting pêlancur
radèn sumungkêm anêmbah
lajêng matur nuwun apuntên kiyai
kula dhèrèk sampeyan

kangjêng sunan angandika aris
sira kulup ngêndi omahira
Rahadèn Sahid ature
kilap punapa ulun
yèn ngakêna putraning aji
kawula Majalêngka
nênggih kang sêsunu
Brawijaya Majalêngka
kang jumênêng Majapait kaping katri
arsa dhèrèk sampeyan

kangjêng sunan angandika aris
sira arêp gêguru maringwang
maringa ing pasar Ngampèl
yèn ana wonglumaku
kang arupa wong kaki-kaki
gawa bêruk kêlapa
tut wurinên iku
Dyan Sahid wus amit mentar
sampun prapta ing pasar Ngampèl Dyan Sahid
lèrèn anèng ing pasar

Radèn Sahid anulya tut wingking
mirsa tiyang bêkta bruk kêlapa
lajêng malêbêt dalême
Radèn Sahid tut pungkur
lajêng kèndêl anèng ing margi
nèng korine jêng sunan
lamine sêtaun
wus pasrah kang jiwa raga
kang cinipta pan amung ngèlmu sêjati
muga antuka wêjang

Kangjêng Sunan Ngampèl nulya mijil
praptèng kori sêmana umiyat
Radèn Sahid nulya lunggoh
ya ta wau dinangu
apa baya karêpirèki
nèng kene sira lênggah
Radèn Sahid matur
inggih panêdya kawula
ulun arsa anuwun ngèlmu sêjati
Sunan Ngampèl ngandika

sira jaluk ing ngèlmu sêjati
nora nana ngèlmu ingkang nyata
mapan ingsun ora duwe
mung aku awèh tuduh
lah lungaa ing pulo Upih
Daraputih kang nama
iku kang amêngku
Radèn Sahid langkung suka
nêmbah mangkat kesah dhatêng pulo Upih
anumpak ing baita

sampun layar sira Radèn Sahid
anèng laut sêmana kêpapag
Ki Daraputih arane
Ki Daraputih muwus
sira arêp lunga mring ngêndi
Radèn Sahid angucap
alon sauripun
mring pulo Upih kawula
badhe panggih lan Kyai Sèh Daraputih
nênuwun ngèlmu nyata

anauri Ki Sèh Daraputih
aja tambuh iya raganingwang
Daraputih pulo Upèh
payo mèlua mring sun
Radèn Sahid sigra tut wuri
wong kalih alêlampah
wong kalih wus rawuh
prapta têngah wanapringga
nyêmpal wringin wau Ki Sèh Daraputih
tinancêbakên sigra

angandika Ki Sèh Daraputih
lah ta kulup sira tunggonana
iya kayu wringin kiye
aja lunga sirèku
tur sandika Rahadèn Sahid
ya ta wau tinilar
ki sèh sigra nglangut
nglêlana mring pulo Jawa
midêr-midêr sêtaun anuli prapti
pêrnahe kang tinilar

sira Radèn Sahid sriranèki
kagubêd ing sulure kang wrêksa
Sèh Daruputih wuwuse
payo mrenea kulup
dene pêkênira puniki
mangko maksih waluya
anulya lêlaku
Radèn Sahid atut wuntat
mubêng-mubêng ing tanah Carêbon prapti
pinggire kali ika

angandika Ki Sèh Daruputih
kulup sira ing kene karia
poma wêkas sun mring kowe
aja lunga sirèku
lamun datan ana wong prapti
ngajak marang ing sira
gya tinilar gupuh
Sèh Daruputih lêlana
mubêng-mubêng tanah Ngarab tanah Jawi
lamine tigang warsa

kang lêlana ya ta wau prapti
pulo Upih atampi sasmita
pêparingira Hyang Manon
sasmita kang dhumawuh
sapa mangan sêmôngka iki
wus karsaning Hyang Suksma
dadi wali luhung
nulya wangsul angêjawa
ya ta prapta ing Carêbon pêrnahnèki
Dyan Sahid duk tinilar

Radèn Sahid kang dipun ênggèni
pinggir kali sêmana wus dadya
kêdhung jêro wêkasane
Radèn Sahid puniku
maksih lênggah nèng nginggil warih
Sèh Daraputih prapta
angandika arum
kulup sira marenea
ya ta marêk sêmana Rahadèn Sahid
sarêng prapta ing ngarsa

nyandhak sukêt Ki Sèh Daraputih
dèn byukakên amêdal dahana
kulup mênèk atis kowe
ya ta sami lumaku
duk sêmana wus prapta singgih
anèng ing Ngampèldênta
ki sèh wus apangguh
Sunan Ngampèl wus uninga
ya ta wau marêngi wêngi sawiji
prasami pakumpulan

sami babar ing ngèlmu sêjati
para wali wus jangkêp sêdaya
amung wêwolu kathahe
sêmôngka pinêcah wus
mung wêwolu dènira ngiris
ya ta binagi sigra
wus jangkêp wêwolu
irisan kari satunggal
ya ta kagèt wau Ki Sèh Daraputih
kinôntha kanthinira

Ki Sèh Daraputih muwus
wali iki kurang siji
pratôndha iki sêmôngka
puniki luwih sairis
ya ing jaba ulatana
bokmênawa ana jalmi

Sunan Kalijaga mêtu
kêpanggih ana ing kori
tinanya wau namanya
sumaur kang dèn takoni
kula nami Sitijênar
sêksana binêkta aglis

sapraptanira ing ngayun
ngandika Sèh Daraputih
wus kakdirira Hyang Suksma
ki bayi sira duwèni
sêmôngka sira pangana
sirèku gênêping wali

sêmôngka tinampan sampun
sêmôngka sampun binukti
ya ta wau abubaran
sagung para wali-wali
wus dhêdhukuh sowang-sowang
sami amulang agami

gantia malih cinatur
ing Plembang pinurwèng kawi
sira wau Arya Damar
sampun jumênêng dipati
suyud wong tanah Palembang
langkung arjaning nêgari

putri Cina garwanipun
ingkang rama amaringi
putranira Brawijaya
Radèn Patah ingkang nami
dene putra Arya Damar
anama Rahadèn Husin

dyan kalih kêlawun-lawun
wêlagang kalis ing sakit
cahyane saya katingal
ingugung sasolahnèki
wus umur nêm bêlas warsa
ing wau Rahadèn Husin

siyang dalu runtung-runtung
kinêmbar busananèki
ya ta wau winurcita
Radèn Patah kang ginupit
kêlangkung susahing driya
ya ta marêk sang dipati

praptèng ngarsa nêmbah matur
kawula anuwun pamit
badhe dhatêng pulo Jawa
ngandika sang adipati
kulup aja lunga-lunga
kaya ngapa ingsun kari

asangêt pamênggakipun
sira wau sang dipati
mangkana Rahadèn Patah
kêlangkung susah ing galih
praptaning dalu sajuga
Radèn Patah lan kang rayi

lolos saking jro kêdhatun
lajêng malêbèng wanadri
lampahe katiwang-tiwang
wau ta satriya kalih
wana ingkang kamarganan
burone prasami ngiring

miwah sagung manuk-manuk
arubung sami mayungi
Radèn Patah micarèng tyas
pan sampun angèsthi pati
wus prapta pinggir samodra
kèndêla satriya kalih

mangu mulat samodra gung
cipta kewuhan ing margi
kaya ngapa marganingwang
bisa anyabrang jêladri
cêp mênêng ing sanalika
pucuking grana kapusthi

liyêping paningal sampun
pôncadriya dèn pêpêti
katrima panêdhanira
dhawuh nugrahaning Widi
angin pôncawara prapta
gênjot bumi gonjang-ganjing

samodra kadya kinêbur
sirêping prahara nênggih
ya ta wontên jalma prapta
mung sawiji kaki-kaki
ngagêm êcis têkênira
ngadêg alon dènnya angling

lah ta babo putuningsun
paran ta karêpirèki
Rahadèn Patah anêmbah
kularsa mring pulo Jawi
kèwêdan tan sagêd nyabrang
ki tuwa mangsuli angling

sun jurungi karêpamu
nanging sira dèn aririh
pamita wong tuwanira
aja sira anis ratri
agawe sêmange nala
musna ki tuwa tan kèksi

ya ta mantri kang dèn utus
ngulati rahadèn kalih
waspada dènnya tumingal
rahadèn anèng gêgisik
lajêng wau pinaranan
mantri kalih anungkêmi

dhuh gusti suwawi kundur
rama tuwan sang dipati
miwah ibu jêngandika
asangêt dènnya prihatin
ya ta radèn kalihira
wus kering carakamantri

datan pinurcitèng ênu
wus prapta sajroning puri
marak ing sang adipatya
kang putra rinangkul aglis
kang ibu anjrit karuna
putra kalih dèn tangisi

roncene datan cinatur
cinêndhak caritanèki
radèn kalih wus kalilan
layar marang pulo Jawi
wus prapta ing pulo Jawa
amucung ing Ngampèlgadhing

ganti malih Kyai Supa kang cinatur
miwah Surajigja
sami anggêguru ngèlmi
amalêbêt dhumatêng agama Islam

mring Jêng Sunan Kalijaga wong têtêlu
tuwin mring Jêng Sunan
Giri dènnya guru ngèlmi
wus amantêp umasuk agama Islam

ya ta Kangjêng Sunan Kali kang winuwus
mring Sêdayu têdhak
Tumênggung Supa ningali
yèn Jêng Sunan Kalijaga ingkang têdhak

amanggihi ngraup pada sang awiku
lajêng tata lênggah
ngandika sang maha yêkti
lah ta Supa manira sira karyakna

kêris ingkang prayoga luwih binagus
kang dhapur sangkêlat
arsa ngong karya pêparing
iya marang ingkang dadi bêkêl Jawa

supayane dadia pusakanipun
ing kêraton Jawa
Tumênggung Supa miyarsi
sangêt ajrih lamun matur amopoa

dadya nêmbah sandika ing aturipun
mring parapèn nulya
kêlawan Jêng Sunan Kali
praptèng prapèn amasang pirantinira

Sunan Kali amundhut ing wêsinipun
kang anèng ing surban
sakêlungsu agêngnèki
pinaringkên dhumatêng Tumênggung Supa

gya tinampan Ki Supa sangêt angungun
osiking wardaya
paran gon ingsun akardi
wêsi iki dene luwih cilikira

dadya nêmbah alon wau aturipun
pukulun punika
wêsi langkung saking alit
punapa ta cêkap kinarya curiga

ya ta mèsêm Jêng Sunan Kali lingnya rum
dadi iku Supa
kurang gêdhe ingkang wêsi
sigra mêkar kang wêsi agêng sawisma

angrênggunuk nèng latar bêsalènipun
Ki Supa tumingal
dhêlêg-dhêlêg tanpa angling
sakêlangkung angungun wardayanira

Sunan Kali pangandikanira arum
lah mara ta ika
wus agêdhe ingkang wêsi
payo Supa iku nuli lêkasana

Supa matur pangaksama sang awiku
inggih kang rumêntah
dhumatêng kawula gusti
awit saking sangêt gêng lêpat kawula

yèn sêmantên ingkang wêsi agêngipun
ulun tan kuwawa
anyupit ngangkat kang wêsi
langkung agêng gusti kang wêsi punika

Sunan Kali alon pangandikanipun
yèn kaya mangkana
hèh wêsi balia cilik
ponang wêsi wangsul malih agêngira

sakêlungsu jêng sunan ngandika arum
lah payo karyakna
Ki Supa nêmbah wotsari
gya sinupit kang wêsi arsa ingobar

ponang wêsi mancolot mring paron wangsul
wus dadya curiga
dhapur sangkêlat rêspati
sami lawan pusaka Sang Brawijaya


Kyai Supa saya sru pangungunipun 
-
datan bisa ngucap
jêng sunan ngandika aris
hèh ta Supa wêsi iku wruhanira


têka swarga pantês ingsun karya iku
pusakaning nata
kang mêngku ing tanah Jawi
ya ta nêmbah Ki Supa angaras pada


angaturkên curiga tinampan sampun
mring kangjêng susunan
sarwi angandika aris
lah karia Supa sun arsa mring Arga


pan sakêdhap umêsat datan kadulu
Ki Supa nèng wisma
asangêt pangungunnèki
kawurcita wusira ngalama-lama


Sunan Giri rawuh marang ing Sêdayu
wismane Ki Supa
Ki Supa lajêng ngabêkti
Sunan Giri sêmana wus tata lênggah


Kyai Supa umarêk anèng ing ngayun
jêng sunan ngandika
Supa praptaningsun iki
jaluk tulung ingsun karyakna curiga


ingsun gawe wasiyat ing Giri iku
Ki Supa anêmbah
sandika dhatêng nglampahi
ya ta lèngsêr mring parapèn tata-tata


wus arakit Jêng Susunan Giri rawuh
alon angandika
hèh Supa bakale iki
kalam sruwa agêm ngong nulis slawasnya


gya tinampan sinupit arsa tinunu
kang kalam malêsat
nèng paron mubêng kaèksi
sarêng kèndêl pan sampun warni curiga


langkung ewuh wastane dhapure dhuwung
Ki Supa tumingal
sangêt ngunguning panggalih
dhêlêg-dhêlêg asangêt eraming driya


sinaoskên mring jêng sunan ingkang dhuwung
sêksana tinampan
jêng sunan ngandika aris 
-
hèh ta Supa kêris ingsun wèhi nama


Kyai Kalamunyêng ingsun karya iku
pusaka ing Arga
aja nganti lunga iki
kêris iki iya têka Giripura


wus karia Supa ingsun arsa kundur
Ki Supa manêmbah
jêng sunan wus datan kèksi
Kyai Supa asangêt pangungunira


sangsaya sru suhude dènnya gêguru
dènnya gami Islam
tan mawi was-was ing galih
saya sangêt Ki Supa pandhandhangira


Dhandhanggula
datatita lingira ing nguni
putranira Prabu Brawijaya
Lêmbu Pêtêng panênggake
jumênêng Madurèku
arinira wastanirèki
Radèn Gugur punika
amêrtapa bêntur
anèng dhukuh wana sonya
cinarita putra kang sêpuh pawèstri
pan kinarya ganjaran


marang Dayaningrat Adipati
marma putra kinarya ganjaran
duk nagri Bali mogoke
têdhakira puniku
Dayaningrat Sang Adipati
putranya Sang Dipatya
Dayaningrat wau
Ki Agêng Pêngging punika
ya ta malih Brawijaya putranèki
patutan putri buta


Arya Damar nênggih kang wêwangi
wus tinanêm anèng ing Palembang
nulya putranira manèh
patutane rumuhun
putri Cina laire nênggih
anèng nagri Palembang
wus sinung jêjuluk
anama Rahadèn Patah
wontên malih putra ampeyan winarni
saking Baglèn ibunya


putra jalu pan amung kêkalih
Radèn Jaran Panolih
- 1 : kang tuwa
nèng Sumênêp Mêkasane
nèng Balega ngêdhatun
dene wau arinirèki
kang tunggal ibu rama
lan Panolih iku
tinanêm ing Panaraga
apêparab Sri Bêthara Katong nênggih
ya ta malih winarna


Brawijaya putranira malih
mêdal saking ing ibu ampeyan
sampun dipun kramakake
Adipati Lowanu
lan ing Gowong putrane malih
putrane Brawijaya
lan Wandhan puniku
ibune Rahadèn Bondhan
pinêrnahkên kalawan kang rama nguni
Tarub Bondhan Kêjawan


anèng Tarub pan ingêlih nami
Radèn Lêmbu Pêtêng namanira
aja kaliru surupe
samya putraning ratu
Brawijaya kêkalih nunggil
anèng Tarub punika
ing satunggilipun
pilênggahan nèng Madura
Kyai Agêng Tarub namane kariyin
Radèn Bondhan Kêjawan


kawarnaa putra Majapait
Radèn Patah pan sampun suwita
angaji mring Sunan Ngampèl
Sunan Ngampèl winuwus
garwanira ingkang winarni
putrane Arya Teja
Tuban ibunipun
pan lagya putra têtiga
putra sêpuh Nyi Agêng Manyura nênggih
anulya Sunan Bonang


Kangjêng Sunan Dêrajat kang rayi
Nyai Agêng Manyura pêputra
Nyai Agêng Malokane
pinanggihakên sampun
lawan Radèn Patah anênggih
pan dadya Radèn Patah
kambil mantu putu
mring Jêng Sunan Ngampèldênta
Radèn Patah wus kandêl 
- agama suci
tinundhung mring kang eyang


radèn sira alungaa aglis
angulona lamun ana alas
gêlagah wangi gandane
dhêdhukuha sirèku
amuruka agama suci
sarengat Rasullullah
sira iku besuk
lawas-lawas dadi raja
amarentah satriya punggawa mantri
mêkasi nata Buda


Radèn Patah atur sêmbah pamit
sakêlangkung mêlêng lampahira
anut duduhe gurune
mangilèn lampahipun
tan winarna lamining margi
prapta manggih gêlagah
wangi gandanipun
ya ta wau dhinukuhan
lami-lami akathah ingkang tut wuri
dhukuh aran Bintara


amêmuruk agamaning nabi
kathah ingkang sami tumut wisma
saya kathah wong kang rawoh
ngadêg jumuwahipun
wong pasisir ing kanan kering
awisma ing Bintara
wus dadya praja gung
wêtara wontên salêksa
amiyarsa Brawijaya Majapait
nimbali Pêcattôndha


adipati ing Têrung wus prapti
ing ngarsane Prabu Brawijaya
ya ta asru ngandikane
hèh Adipati Têrung
asaosa kêprabon jurit
ing kulon kene ana
iya wong dhêdhukuh
ing Dêmak tanah Bintara
wus angrêda mênawa rêraton benjing
nuli gitikên ing prang


Pêcattôndha ing Têrung wotsari
dhuh pukulun kang dhukuh Bintara
kadang kawula wiyose
sadhèrèk tunggil ibu
inggih sanès ingkang mancêri

- kawula pun Dipatya
Palembang kang sunu
pun kakang Rahadèn Patah
gih pun ibu kang bêkta wawratan uni
saking ing tanah Jawa


duk miyarsa ature Dipati
Brawijaya emut ing wanteyan
lamun punika putrane
dadya ngandika arum
yèn mangkono iya dipati
lah sira lumakua
timbalana gupuh
praptaa ing ngarsaningwang
sigra lèngsèr lampahe sang adipati
ing Têrung marang Dêmak


tan kawarna lampahirèng margi
sampun prapta nêgari Bintara
wus panggih lawan kadange
dhinawuhakên sampun
timbalane sri narapati
kêlamun ingandikan
dhumatêng sang prabu
sigra mangkat Radèn Patah
kerid dene kang rayi sang adipati
ing Majapait prapta


adipati ing Têrung kariyin
ingkang raka kantun anèng jaba
Dipati Têrung praptane
munggèng byantara prabu
apranata ing sri bupati
katur sêdayanira
solahe ingutus
nimbali dhatêng pun kakang
sampun sowan ing mangke wontên ing jawi
sumôngga karsa nata


sri narendra dhawuh animbali
tinimbalan wus prapta ing pura
tumamèng munggèng ngarsane
Brawijaya andulu
Radèn Patah pinandêng liring
sêmu myang pasariran
Radyan Patah mungguh
Brawijaya mundhut kaca
sigra ngilo sêmana awas ningali
wêdana nèng paesan


Brawijaya amicarèng ati
iya nyata iki anak ingwang
kang sun titipkên ibune
sun paringkên rumuhun 
-
ing Palembang mêtêng nêm sasi
wus sun wêkas Dipatya
Palembang rumuhun
yèn mêngkono putraningwang
nagri Dêmak sun paringakên sirèki
namaa adipatya


wus tinundhung mulih sang dipati
saking ngarsanira ingkang rama
lan sawadyane wus bodhol
nulya panggih lan guru
kangjêng sunan ing Ngampèlgadhing
nêgari Surabaya
sasênênge iku
wus Islam sêdayanira
timbalane Brawijaya Majapait
angrèhna ingkang putra


Adipati Bintara wus prapti
Ngampèldênta ngarsane pandhita
asujud ngaras sukune
manêmbah aris matur
pan kawula anuwun idin
kawula arsa bêdhah
nagri Majalangu
nadyan mêngsaha pun bapa
ratu kapir tan anut agama nabi
sang wiku angandika


hèh ta aja mêngkono ki bayi
ramanira mapan ora nyêgah
mring wong masuk agamane
sarengate jêng rasul
apan ingsun dipun paringi
iya wong dadi imam
anèng Surèngkewuh
apadene sira iya
pinaringan wong salêksa Bintarèki
klilan agama mulya


iya apa cacade ramèki
Brawijaya durung karsa Islam
ya durung pinarêngake
karsane Hyang Kang Agung
ramanira titahing Widi
kang wayah duk miyarsa
tumungkul andhêku
kawarnaa pitung dina
Sang Dipati Bintara nèng Surawèsthi
wus kundur marang Dêmak


datatita lingira ing nguni
kang kocapa gancange carita
cinêkak 
- wau kandhane
kathah molana rawuh
saking Mêkah samya ngêjawi
nênggih molana Islam
ing Blambangan rawuh
krama putri Bêlambangan
mapan sampun pêputra jalu satunggil
sampun ingambil putra


maring nyai agêng ing Garêsik
wus diwasa kinèn angajia
angaji mring Sunan Ngampèl
pan wus ingambil mantu
maring sunan ing Ngampèlgadhing
antuk putra ampeyan
pan sampun tinuduh
pan dadi imam Madura
myang Garêsik jumênêng Susunan Giri
wontên malih kocapa


maolana saking Ngatasangin
pan kalipah Husèn namanira
pan sampun prapta ing Ngampèl
sampun lami tinuduh
marang sunan ing Ngampèlgadhing
dadya imam Madura
lan Sumênêp iku
Islam kabèh wong Madura
myang Sumênêp Balega lan Surawèsthi
kalipah Husèn Kobra


kambil mantu mring Arya Baribin
wontên malih maolana prapta
ngêjawa prapta lampahe
ing Ngampèl kang jinujug
kinèn dhukuh ing Pakisaji
dadya imam Samarang
wontên malih rawuh
samya trahing Rasullullah
dhêkahira maolana Manil Kabri
ya ta sampun ngêjawa


wus tinuduh wau angimami
ing Barêbês Carêbon sadaya
Pêjajaran Kêrawange
agung jumungahipun
nama sunan ing Gunungjati
kèh ajar kapêlajar
manguyu kêplayu
mangkana ing nungsa Jawa
sampun kathah pandhita kang para wali
wontên malih
- kocapa


Ki Tumênggung Wilatikta nênggih
putranira Arya Teja Tuban
kaipe mring Sunan Ngampèl
pan darbe putra jalu
akêkasih Rahadèn Sahid
gêguru Sunan Bonang
naking-sanakipun
ing pulo Upih kocapa
angêjawa kaipe Jêng Gunungjati
pêparab Sèh Mêlaya


adhêdhukuh Kalijaga nênggih
Sèh Mêlaya bêntur tapanira
dadya luhur kuwalène
jumênêng wali kutub
Panêmbahan Johar Manrakim
kunêng Ki Sèh Mêlaya
mangkana winuwus
kang Sinuwun Ngampèl seda
wus sinare ing Ngampèl kang para wali
rêmbag akarya raja


mangruraha kutha Majapait
mapan wênang angrusaka kopar
kang para wali karsane
Dipati Bintarèku
kang kinarya ratu agami
Susunan Giripura
angèstrèni sampun
Sunan Gunungjati prapta
sampun pêpak anèng ing Dêmak nêgari
miwah para dipatya


wali kilèn sêdaya wus prapti
Sunan Bonang prasami rêmbagan
ngrabasèng Majapaite
prajurit Sunan Ngudung
senapati pangirid baris
wus budhal saking Dêmak
wadya gung gumuruh
dene para wali samya
anèng Dêmak pirêmbagan karya masjid
para wali rêmbagan


kawarnaa kang lumampah jurit
Sunan Ngudung lan para dipatya
wus prapta Majapaite
gya katur sang aprabu
yèn gêgaman ing Dêmak prapti
èstu lamun kang putra
angrabasèng pupuh
sru ngungun 
- Sang Brawijaya
balakuswa Majapait wus miranti
amapag ing ayuda


Adipati Têrung kang nindhihi
sagung wadyabala Majalêngka
lan Gajahmada kanthine
lan putra sang aprabu
Radèn Gugur tumut nindhihi
wus campuh ing ayuda
Ki Dipati Têrung
kêlangkung prawirèng yuda
èsmu kewran ing Dêmak kadang sayêkti
gusti ing Majalêngka


sagunging wong kang sampun agami
tumut Dêmak ingkang maksih Buda
tumut Majapait kabèh
lami gènnya prang pupuh
tan winarna lamining jurit
sinigêg ing barisan
Dêmak kang winuwus
abahan mêsjid wus pêpak
bubuhane sêdaya kang para wali
kantun pasang kewala


amung kantun Jêng Susunan Kali
bubuhane ingkang durung ana
ngadhêpi wong madung bae
Sinuwun Bonang muwus
lah ta sira Ki Jêbèng Kali
êndi bubuhanira
bakal sakaguru
pan uwis pêpak prasamya
mung anganti jêbèng Ngudung praptanèki
mung sira durung ana


iki bakal sun adêgkên nuli
iya jêbèng dina benjang enjang
nganti jêbèng Ngudung bae
sadina sesuk rawuh
ya ta matur Jêng Sunan Kali
mangke dalu ngupaya
Sunan Bonang muwus
ki jêbèng aja gêgampang
tan winarna rêmbage kang para wali
wus mupakat sêdaya


pan sêdalu dènnya gunêm pikir
para wali wêwolu punika
tan ana ingkang asare
ya ta Jêng Sunan Ngudung
kundur saking madyaning jurit
kang wadya kathah pêjah
kêsambut 
- ing pupuh
mila kewran ing wardaya
Sunan Ngudung tan kuwawa ing ajurit
mungsuh lan Pêcattôndha


tan kawarna lampahirèng margi
Sunan Ngudung prapta nagri Dêmak
wus tundhuk pra wali kabèh
Jêng Sunan Bonang muwus
kayaparan wartaning jurit
gonira mangsah yuda
Sunan Ngudung matur
wadya Dêmak kathah pêjah
mêngsah lawan prajurit ing Majapait
ing Têrung Pêcattôndha


Sunan Bonang angandika aris
lah ta gampang masalahing pêrang
Allah durung marêngake
balikan bubuhamu
iya sira gawea dhingin
sigra wau ngupaya
bakal sakaguru
sêksana sami sêdhiya
balik sira lah iya Ki Jêbèng Kali
bagèhamu tan ana


dina sesuk adêge kang mêsjid
ya ta dalu Sunan Kalijaga
tatal dèn kalumpukake
sampun sinambung-sambung
apan sarwi binêngkêk tali
agêng sami lan saka
tinalenan êduk
wus jangkêp saka sêkawan
amung siji sakane tatal kinardi
pinasang ing lor wetan


pan Ki Agêng Bintara wus prapti
sigra matur mring Jêng Sunan Bonang
kadospundi prayogine
Ki Agêng Ngudung wangsul
wadya Dêmak kathah ngêmasi
Sunan Bonang ngandika
lah ki jêbèng gupuh
sira nuli utusana
mring Palembang Madura lan Panaragi
iku kang dadya marga


Sunan Bonang angandika aris
lah ki bayi sira kawruhana
wong ngrusak praja wiyose 
-
nyandhang duraka agung
lamun wadya kathah ngêmasi
nadyan èstri lan priya
puniku tan tamtu
kapir wus awor lan Islam
yèn ngamungna wong tuwanira pribadi
ingkang yuda kênaka


Pangkur
wus dadya masjid ing Dêmak
tundha tiga langkung dènnya rêspati
têngah pangimanan agung
kanan kèri ginatra
sinêngkalan kori roga wong puniku
Sinuwun Bonang ngandika
mring Dipati Bintarèki


lah ki jêbèng utusana
mring Palembang sira wèha upêksi
aprakara sutanipun
iya Si Pêcattôndha
pan wus Islam puniku ing batinipun
nanging labuh ratu kopar
jalukkên lilane singgih


mapan ta nora winênang
wong angrusak utawa amatèni
wong padha Islam puniku
sang dipati wotsêmbah
sigra nuduh mantri sêkawan ingutus
wus layar marang Palembang
bêkta sêrate dipati


kunêng duta kang lumampah
para wali pradondi keblatnèki
satêngah kirang mangidul
lêrêse Kakbatullah
kang satêngah kirang ngalor lêrêsipun
ingoyog-oyog tan pêgat
prasami asta sawiji


obahing masjid upama
lir dèn oyog wong wolung atus nênggih
mingêr ngalor mingêr ngidul
amung jinawil asta
Kangjêng Sunan Bonang angandika arum
lah uwis padha mèndêla
luhung iya mêngko bêngi


padha nênêdha pangeran
ing bênêre keblat 
- lan Kakbah iki
ya ta wuwusên ing dalu
wali wolu prasamya
anênêdha ing lêrêse keblatipun
Kakbah ing Mêkah katingal
saking ing Dêmak nêgari


para wali samya mawas
ing bênêre keblat maksih pradondi
Sunan Kali nêmbah matur
dhatêng Sinuwun Bonang
yèn mêkatên tanpa wêkasan puniku
ngadêg Sunan Kalijaga
ing guru sarya ngabêkti


madhêp mangidul mêrgagah
asta kiwa nyandhak sirahing mêsjid
asta ingkang têngên iku
nyandhak sirahing Kakbah
tan antara mêsjid lan Kakbah wus gathuk
matur Sunan Kalijaga
lah punika kadipundi


puniku môngsa owaha
mingêripun nganan kalawan ngering
saking pitulung Hyang Agung
sami mawas sêdaya
wus mupakat Kakbètullah sigra wangsul
wus pajar sidik wayahnya
asalat kang para wali


Sunan Bonang dadya imam
Kangjêng Sunan Kali ingkang ngamati
sampunira salat Subuh
gumêbyar lir radetya
pamidhangan kang kilèn ana gumandhul
kagèt pra wali sêdaya
prasami awas ningali


Sunan Bonang angandika
apa iku gumandhul sun tingali
ulêse walulang wêdhus
isine iku apa
babuntêlan kinèn nguthik sampun runtuh
katur marang Sunan Bonang
cinandhak dipun ungkabi


ing jêro isi rasukan
dhapur takwa ana cirine tulis
lorodane kangjêng rasul
dene 
- kang kagadhuhan
Sèh Mêlaya punika ingkang anggadhuh
Sunan Bonang angandika
anêdha Ki Jêbèng Kali


sira ingkang pinaringan
Sunan Kali sujud sarwi nampèni
sigra dènnya donga sokur
ngungun wali sêdaya
Sunan Bonang pangandikanira arum
pan iku ôntakusuma
lungsurane kangjêng nabi


ulêse puniku nyata
walulange wêdhus pan kongsi gundhil
sawab saking laminipun
kinarya pêsalatan
mring jêng nabi lah iya karyanên iku
kêlambi dhapure takwa
dene ta kang nganggo benjing


bêbêkêle tanah Jawa
singa ingkang dadi ratu duwèni
ki gundhil arane iku
Sunan Kali wotsêmbah
wus mangkana lamine datan winuwus
Susunan Ngudung pinatah
nutugkên karyane dhingin


ingkang wêling Sunan Bonang
ing ayuda mênawa anadhahi
kêlawan Dipati Têrung
rewangên sawêtara
Sunan Ngudung anyambut rasukanipun
mring Jêng Sunan Kalijaga
kyai ôntakusumèki


wus budhal saking Bintara
tan kawarna ing marga sampun prapti
pêbarisan Majalangu
inggar para dipatya
dene senapati Sunan Ngudung rawuh
kocapa lajêng campuh prang
wong Dêmak lan Majapait


kêlangkung ramening yuda
pan akathah prajurit Majapait
ki adipati ing Têrung
senasatining aprang
Kyana Patih Gajahmada êmbanipun
lan Radyan Gugur kang putra
minôngka 
- wakil sang aji


ramening prang long-linongan
Sang Dipati Têrung ingkang nadhahi
Susunan Ngudung kêsambut
kanin lambunge kiwa
kyai ôntakusuma mantuk karuwun
wus prapta nagri Bintara
apan sarwi kuthah gêtih


kang Sinuwun Kalijaga
sigra nyandhak anulya asung warti
mring garwane Sunan Ngudung
bok raka katiwasan
kyai raka pan kêsambut ing prang pupuh
garwa Sunan Ngudung mojar
yayi sintên kang sung warti


Jêng Susunan Kali mojar
kyai ôntakusuma mantuk kriyin
ingkang sarta kuthah marus
Nyi Sunan Ngudung mojar
dene nganggo ki ôntakusuma lampus
kêlambi sigra nyuwara
ngong rêksa jawining pêsthi


sintên kuwawi nyêgaha
lamun sampun salêbêtipun pêsthi
duk miyarsa anjrit muwus
wus kesah Sèh Mêlaya
tan antara layon Sunan Ngudung rawuh
wus prapta nêgari Dêmak
sinare lèr kilèn mêsjid


kocapa duta ing Dêmak
ingkang dhatêng Palembang sampun prapti
ingkang nuwala wus katur
mring Dipati Palembang
wus sinuksma sinungan sêrat wêwangsul
Ki Arya Damar ngandika
lah iki gawanên pêthi


duta Dêmak sampun mentar
prapta Dêmak marêk sang adipati
katur solahe ingutus
sarta kêkintunira
ki dipati ing Palembang sampun katur
sigra Dipati Bintara
marêk dhatêng sang ayogi


ngaturakên duta prapta
awotsêmbah wau sang adipati 
-
wus katur sêdayanipun
duta kang saking Plembang
purwa madya wusana katur sêdarum
Sinuwun Bonang ngandika
Sinuwun Kudus tinuding


sumiliha senapatya
Jêng Pangeran Kudus putrane singgih
lawan susunan ing Ngudung
aturipun sandika
Sunan Gunungjati bêktani pangulu
kêlawan bêbadhongira
kirabêna madyèng jurit


cisipun Sinuwun Bonang
binêktakkên marang kang mangun jurit
gêgaman Madura rawuh
ing Giri pakumpulan
pan sêkawan putra ingkang dadi mungsuh
kang wus sami apirêmbag
Madura lan Panaragi


Sumênêp lawan Mêkasan
wus akumpul lan wadya Dêmak aglis
pangirid Jêng Sunan Kudus
ing Majapait prapta
Sunan Giri ambêktani kang pangulu
kêlawan wangkinganira
Ki Kalamunyêng kang nami


kinèn ngunus ing paprangan
sampun kêbut gêgaman Dêmak aglis
sakilène Majalangu
gènira pagunêman
wadya Majapait ri sêksana magut
ing dalu apagunêman
pangulu Dêmak lan Giri


bêbadhonge kangjêng sunan
ing Carêbon kinèn ngirabkên dhingin
ing Giri pan besuk esuk
miwah kang saking Plembang
sampun rêmbug bêbadhong kinirab dalu
nèng jawine pêbarisan
byar mêdal tikus sakêthi


ping kalih rong kêthi mêdal
kaping tiga mêdale tigang kêthi
sêdaya tikus tumanduk
marang pakuwon mêngsah
pan kumêrab pêbarisan udan tikus 
-
amôngsa sangune mêngsah
sêdaya kang sangu ênting


miwah ambêne turôngga
sêdhih kingkin tan kêna dèn sayuti
ginêbug saya kèh rawuh
giris wong Majalêngka
pênyanane tikus alasan puniku
gègèr sakèhing panggonan
suwe-suwe nyalawadi


sêdalu gègèr puyêngan
sêdhih kingkin manahe saya giris
ya ta enjing kang winuwus
gêgaman samya kirab
yun-ayunan Ki Kalamunyêng ingunus
byar mêdal tawon awêndran
ngêbyuki wong Majapait


pêthi kang saking Palêmbang
wus binuka jumêgur pêthi muni
ing awiyat gumaludhug
pêtêng dhêdhêt limêngan
angin mêsês bayu bajra awor lesus
lir ginonjing bumi obah
prahara gurnita ngidid


gumlêdhug jagad prakêmpa
gêtêr-patêr kilat barung lan thathit
wrêksa agung akèh rubuh
gumêrah buron wana
têtumpêsan wong Majapait sêdarum
dene tawon gung liwêran
Dipati Têrung wus ngisis


tan mundur marang nêgara
lajêng mantuk mring wismane pribadi
Brawijaya lolos sampun
lan garwa putranira
nanging Ratu Dwarawati datan tumut
pramèswari putri Cêmpa
pan kêdah seda agami


wus anut dhatêng kang putra
Sunan Ngampèl masuk agama suci
duk bêdhahe Majalangu
sêmana sinêngkalan
sirna ilang kartining bumi winuwus
pêtêng ilang wus apadhang
wong Dêmak manjing jro puri


putra
- jalu kèh kaplêsat
Radèn Gugur sêmana wus angungsi
atapa munggah ing gunung
tan purun tunggil kadang
mati raga adhêdhukuh gunung Lawu
sakêlangkung mati raga
emut wijiling nêrpati


Mijil
wadya Dêmak kawuwusa malih
wus manjing kêdhaton
anjêjarah jro pura isine
kang paseban binubrah tumuli
kinarya surambi
Dêmak badhenipun


pan gumuruh wadya lit ngusungi
gung sêlur ponang wong
pra dipati abubuhan kabèh
Pêcattôndha ing Têrung winarni
pan umadêg baris
dèrèng purun nungkul


kang mawi jrih solahirèng nguni
kang sampun kêlakon
Sunan Ngudung kala kêsambute
Pêcattôndha ingkang amêjahi
dadya abêbiting
Ki Dipati Têrung


Pangran Kudus anuduh dipati
pêpitu kang kinon
anggitika ing Têrung yudane
pan kalindhih sagunging dipati
samya atur uning
mring Pangeran Kudus


ingkang maksih anèng Majapait
lumampah kang kinon
pra dipati atur sor yudane
Kangjêng Pangran Kudus anindaki
tan mawi wadya lit
amung wong pêpitu


praptèng pakuwon kang pra dipati
gumrah kang pawartos
wadya Têrung saningga yudane
myarsa lamun senapati prapti
angongak ing biting
katingal kang mungsuh


yutan wêndran ingkang sami prapti
pangrasane kang wong
wadya Têrung samya ngênês tyase
pra dipati manahira miris
rêmbag pra dipati 
-
angaturi nungkul


adipati ing Têrung nuruti
anduta kang uwong
apan sarwi mundhi nuwalane
sampun katur Pangran Kudus nênggih
atur pati urip
Ki Dipati Têrung


Pangran Kudus asuka ing galih
angandika alon
dhingin paman bok iya mangkene
nora kongsi wong cilik kèh mati
si paman dipati
sumêlang maring sun


dumèh kangjêng rama seda dhingin
nèng têngah palugon
pan si paman marwasèng yudane
iya apa wong urip puniki
tan wêruh ing pêsthi
takdiring Hyang Agung


duta Têrung lêga ingkang ati
tyasira cumêplong
dene Pangran Kudus timbalane
wus tinulak caraka wotsari
sampun dèn paringi
kang surat wêwangsul


praptèng biting kang duta kêpanggih
dyan umatur alon
ponang surat sinuksmèng driyane
lêga ing tyas myat têmbunging tulis
mapan iki wali
nora laku bujuk


sigra mêdal mring jawining biting
gumêrah ponang wong
sampun prapta ing pêbarisane
Pangran Kudus utusan nimbali
praptèng ngarsa panggih
lan Dipati Têrung


arsa nêmbah ing Têrung Dipati
cinêgah wotsinom
têmah sami sêsalaman bae
Pangran Kudus angandika aris
lah ngarah punapi
paman lawan ulun


inggih paman samya nunggil jinis
ki dipati bukoh
Pêcattôndha mangrêpa ature
ngaturakên pati lawan urip
miwah
- anak rabi
rajabrana katur


Pangran Kudus suka aningali
angandika alon
paman dawêg kula sowanake
marang Dêmak panggiha pribadi
lan raka pribadi
tuwin sang awiku


Sang Dipati Bintara anênggih
lêga tyase bolong
ingkang paman kabêkta lampahe
miwah Kangjêng Sunan Benang nênggih
pan trustha ing galih
Pêcattôndha katur


wus apanggih lan raka dipati
Bintara sang katong
asru nangis sumungkêm padane
lêpat kula katura sang aji
kang raka ningali
wêlase kêlangkung


lah wungua ariningsun yayi
aywa walangatos
ing samêngko sun bubuhi kowe
wadyanira iridên prasami
marang Majapait
padha usung-usung


Pêcattôndha umatur ngabêti
tan lêngganèng pakon
sigra budhal sawadyabalane
sapraptane nagri Majapait
nulya dèn bubuhi
Ki Dipati Têrung


usung-usung kang bakal surambi
sagunge ponang wong
kang paseban pajêksan ginawe
wus ingusung saking Majapait
mangkana winarni
kang gêgaman agung


budhal saking nagri Majapait
ambrubul ponang wong
tan kawarna ing marga lampahe
sampun prapta ing Dêmak nêgari
gumrah kang ningali
munggèng alun-alun


Adipati Bintara wus mijil
saking jro kêdhaton
wus pinarak munggèng pasebane
Pangran Kudus sumiwi ing ngarsi
lan kang paman nênggih
Adipati 
- Têrung


sarêng nêmbah ing pada sang yogi
sang dipati alon
ngaturakên purwa wêkasane
sasolahake nalika ajurit
miwah Sang Dipati
Têrung nungkulipun


sakêlangkung sukane sang yogi
angandika alon
iya apa kang kinarêpake
liya saking agamaning nabi
rèhning sangu mati
pan turun-tumurun


yèn nampika agamaning nabi
mati urip ewoh
Ki Bintara lah paran karsane
maring arinira si dipati
ing Têrung puniki
ki agêng wotsantun


inggih maksih têtêpa dipati
ing Têrung pilunggoh
angradina bang wetan gamane
natrapêna agamaning nabi
poma dèn nastiti
sri nata anuwun


Sinom
wus samya apamondhokan
sagunge para dipati
putranira Pêcattôndha
ing Têrung ayu linuwih
pinanggihakên mangkin
kêlawan Pangeran Kudus
wus panggih anèng Dêmak
Pangeran Kudus ingêlih
Sunan Kudus ing mangke pêparabira


mangkana ing dina Soma
pakumpulan para wali
Sang Adipati Bintara
sêdaya sami ngèstrèni
ingangkat jênêngnèki
nama Senapati Jimbun
Panêmbahan Bintara
ratu murwani agami
ya ta kunêng gênti ingkang kawarnaa


ing Dêmak sangsaya arja
misuwur satanah Jawi
jumênênge Sultan Dêmak
panggulu Jêng Sunan Giri
kathah kang guru ngèlmi
mring para wali sêdarum

- nanging awarna-warna
kang sami dipun guroni
ana ingkang gêguru Sèh Sitijênar


putranira Ki Dipatya
Andayaningrat ing Pêngging
lan ingkang putra jêng sultan
Pangeran Panggung kang nami
sami gêguru ngèlmi
mring Sitijênar puniku
ya ta sangsaya kathah
kang sami angalap ngèlmi
puruhita dhatêng Ki Sèh Sitijênar


kathah kang tilar jumungah
mangkana Jêng Sunan Giri
kêlangkung rudityanira
pakumpulan para wali
pêpak anèng ing mêsjid
jêng sunan ngandika arum
paran ing karsanira
sagunge kang para wali
aprakara Kiyai Sèh Sitijênar


dene samêngkone iya
amulangkên ngèlmu gaib
ninggal sunatul jumungah
lamun kinèndêlna pêsthi
têmah nyuwungkên masjid
wong Jawa padha kêlayu
iya ing ngèlmu gampang
umatur kang para wali
yèn aparêng prayogine tinimbalan


ingantêpa sêdyanira
yèn kenging kinèn mantuni
kêlamun botên puruna
kinisas ukumirèki
sawab duk kangjêng nabi
gih wontên lêpiyanipun
anami Sèh Mubarak
kocap ing Kitab Nawawi
pan kinisas ing ngarsane Rasullullah


awit anêrajang sarak
anglairkên ngèlmi gaib
kêkêran Jêng Rasullullah
nginakkên sarak jêng nabi
mangke wontên miyosi
inggih ingkang purun-purun
Jêng Sunan Giri nabda
kêtib lumakua kalih
aturana Kiyai Sèh Sitijênar


- marang ing Giri barênga
kêlawan lakumu sami
kang kinèn sigra umentar
datan kawarna ing margi
prapta dalêmirèki
Ki Sèh Sitijênar pangguh
kêtib kalih manêmbah
kyai kawula tinuding
angaturi inggih dhumatêng sampeyan


dhatêng ing Giri sarênga
kêlawan ing lampah mami
Sèh Sitijênar manabda
wruhanira sira kalih
Sèh Sitijênar sêpi
saiki Allah kang mujud
wisira umatura
nêmbah lèngsèr duta kalih
tan kawarna ing Giri pan sampun prapta


lajêng tumamèng ngayunan
manêmbah duta kêkalih
dhuh gusti ulun dinuta
nimbali Sèh Sitikuning
jawabipun puniki
Ki Sèh Sitijênar suwung
mung Allah ingkang ana
Sunan Giri duk miyarsi
ya ta mèsêm wusana alon ngandika


hèh sira karo balia
Allah sun undang saiki
barênga lan lakunira
têkaa ing ngarsa mami
mentar duta kêkalih
datan kawurcitèng ênu
wus prapta wismanira
Ki Sèh Sitijênar panggih
ya ta matur wau duta kalihira


Allah sampeyan ngandikan
dhumatêng Jêng Sunan Giri
Sèh Sitijênar ngandika
ingkang maujud saiki
Sitijênar kang linggih
lah wis matura sirèku
duta kalih gya mentar
tan kawarna anèng margi
sampun prapta anèng ing Giri sêmana


manêmbah alon turira
kawula sampun tinuding
Sèh Sitijênar lingira
Sèh Sitijênar kang linggih
ya ta Jêng Sunan Giri
pangandikanira 
- arum
karo sira balia
matura ingkang prayogi
Sitijênar sarta Allah sun prih têka


iya ana ngarsaningwang
duta kalih mentar aglis
prapta wismèng Sitijênar
umatur sarwi wotsari
dhawuhnya Sunan Giri
Sèh Sitijênar puniku
lawan Allah ngaturan
inggih dhumatêng ing Giri
kangjêng sunan pan inggih karsa kêpanggya


mèsêm Ki Sèh Sitijênar
lah payo padha lumaris
duta kalih ngiring wuntat
sabat pitu atut wuri
tan kawarna ing margi
ing Giri pan sampun rawuh
ya ta sami salaman
lawan sagung para wali
sawusira salaman gya tata lênggah


Jêng Sunan Giri ngandika
parandene tan miyosi
inggih sunatul jumungah
mêmuri saraking nabi
amrih ramening mêsjid
Sèh Sitijênar lon muwus
tan ana ran jumungah
miwah tan ana kang masjid
iya amung Allah kang ana sanyata


nora ana liyanira
ingkang maujud saiki
Sunan Giri asasmita
dhumatêng Jêng Sunan Kali
mangkana Sunan Kali
alon pangandikanipun
sarwi anarik pêdhang
ingasta pan sarwi angling
lah puniki punapa ing aranira


Sèh Sitijênar lingira
Allah ingkang katon iki
gya sinabêt jangganira
pêdhot mastaka nèng siti
badan gumuling siti
rah abrit bêlabar wau
Sunan Kali ngandika
dene Allah rahe abrit
badanira gumluntung lir witing pisang


gêtih abang tanpa swara
sêkala 
- ingkang rah abrit
sumilak amalih pêthak
adikir gandanya amrik
lailaha ilahi
Mukhamad Rasullullahu
dikire kang ponang rah
badan musna rah tan kèksi
ya ta nabda Jêng Susunan Kalijaga


dene lir patining setan
badane musna tan kèksi
Sèh Sitijênar nyuwara
mungguh wong urip puniki
gugua ing liyaning
tokhide maring Hyang Agung
sayêkti akapiran
nora prapta kang kinapti
iya iku kabegalan anèng marga


ya ta Sunan Kalijaga
sabat pitu dèn dhawuhi
apa ta padha anuta
marang gurunira sami
kapitu aturnèki
tan wontên sulayanipun
lajêng sami kinisas
layon musna pitu sami
sami mèsêm sagung pra wali sêdaya


sami sokur ing Hyang Suksma
gêntya winurcitèng kawi
Dipati Andayaningrat
ing Pêngging sampun ngêmasi
putra jalu sawiji
gumantya ing lênggahipun
Ki Agêng Pêngging nama
pan sampun apalakrami
wus pêputra kêkalih prasami priya


ingkang sêpuh wastanira
Kêbo Kanigara nênggih
kang rayi pêparabira
Kêbo Kênanga puniki
sami apêkik-pêkik
Ki Agêng Pêngging cinatur
puput ing yuswanira
Kêbo Kênanga gumanti
lênggahira kang rama brôngta asmara


Asmaradana
tan arsa agama nabi
sira Kêbo Kanigara
pan maksih Buda idhêpe
sira Sang Kêbo Kênanga
antuk wahyuning Suksma 
-
sarengat nabi panutub
wus manjing agama Islam


sêdaya wadya gung alit
tan ana rêngating nala
ajrih asih lulut kabèh
tan ana malang ing karsa
sangêt arjaning desa
wadya Pêngging langkung agung
kêbo sapi glar pangonan


nadyan akèha dipati
lan ki agêng nora padha
ing Pêngging panjênêngane
kocapa pan sampun krama
nênggih Kêbo Kênanga
sangsaya lami cinatur
Ki Agêng Pêngging sêmana


ngawruhi agama suci
gêguru Sèh Sitijênar
Ki Agêng Tingkir kanthine
Ki Agêng Tingkir kang raka
mantêp agamanira
lir atunggil yayah ibu
tan ana rasa rumôngsa


ing lair tumêkèng batin
ing dunya têkèng akerat
Ki Agêng Pêngging idhêpe
mring Ki Agêng Tingkir ika
tunggil saciptanira
sawab sami tunggil guru
maring Ki Sèh Sitijênar


padhukuhane ing Tingkir
dhêdhepok ing ardi Purwa
langkung kuwat ngibadahe
kapungkur kamuktènira
suka sokur satitah
sangsaya sangêt manêkung
mêrtapa amrih kasidan


gêntia winuwus malih
turune Bondhan Kêjawan
kang jumênêng Tarub mangke
Ki Agêng Gêtas Pandhawa
pawèstri arinira
mapan sampun krama antuk
kêlawan Ki Agêng Ngêrang


Ki Gêtas Pandhawa singgih
kêcatur kathah putranya
pêpitu iku kathahe
kang nênêm iku wanodya
kang sêpuh iku priya
ginadhang-gadhang puniku
bisa anggêntèni rama


nênggih kang sêpuh
- pribadi
awasta Ki Agêng Sela
arine sêdaya wadon
cinatur gancaring kôndha
pan sampun sami krama
dènira kêkadang atut
adhêdhukuh sowang-sowang


mangkana ingkang winarni
kang sêpuh Ki Agêng Sela
adadya pangaubane
pra kadang-kadang sêdaya
sami sangêt bêktinya
sungkême mring kadang sêpuh
pan kinarya tuwa-tuwa


Ki Agêng Sela anênggih
pakaryanya asêsawah
punika pakarêmane
agung dènnya karya dana
kocapa cinarita
marang sabin arsa macul
ing wayah sampune Asar


sarwi udan riwis-riwis
mêndhung pêtêng alimêngan
ki agêng amacul dhewe
datan ana rewangira
sira Ki Agêng Sela
sêmana kagèt andulu
ana kaki-kaki tuwa


ing wayah sampune akir
praptanira tanpa sangkan
amarani kyai gêdhe
sêmana awas tumingal
ika Ki Gêdhe Sela
dene kaki-kaki sêpuh
praptanira tanpa sangkan


ingkang rupa kaki-kaki
sêksana lajêng cinandhak
nulya jumêgur swarane
ki tuwa tan bisa polah
pan saking rosanira
saya kêncêng dènnya gêlut
ki gêdhe kêlangkung kuwat


kang mindha rupa sru budi
ingêntèkkên rosanira
udrêg nèng sawah karone
ki tuwa tan bisa obah
ki agêng lèrèh sigra
kang gêlap binêkta mantuk
ingaturkên Sultan Dêmak


sampun kinunjara wêsi
balêdhèg wau kang kêna

- duk pitung dina lamine
ana nini-nini prapta
têtinjo mring kunjara
pan sarwi ambêkta banyu
siniramakên kunjara


ya ta ingkang gêlap muni
swarane lir langit rêbah
kang kunjara wêsi bojod
gêlap mumbul ing awiyat
eram sagung tumingal
wong Dêmak sêdaya gêtun
dadya wau amicara


kang arupa nini nini
mring kunjara nyiram toya
lah iku baya bojone
wus kasub kajana priya
yèn Ki Agêng Sêsela
asêkti prawira punjul
tôndha bisa nyêkêl gêlap


Ki Agêng Sêsela mulih
sapraptanira ing Sela
wontên dhalang purwa mangke
pakaryanira bêbarang
mayang dhatêng ing Sela
ki dhalang rabine ayu
punjul lawan èstri kathah


singa mulat lênglêng brangti
marang rabine ki dhalang
saking ngluwihi ayune
singa kang mulat kasmaran
jalu èstri kang mulat
sêmana tumulya katur
dhumatêng Ki Agêng Sela


sêksana dipun timbali
dhatêng ki agêng ing Sela
nyata yèn ayu warnane
sêkala ki agêng brôngta
cipta kinarya garwa
ya ta wau enjingipun
pinêpak uwong ing Sela


ki dhalang kinèn matèni
dhumatêng Ki Agêng Sela
wong Sela ngêmbuli kabèh
dhalangira wus palastra
kang wasta Dhalang Bicak
sampune ki dhalang lampus
rabine nulya dèn alap


wus katur sêdayanèki
dhatêng Ki Agêng Sêsela
wayang utawi kêmpule

- ki agêng sarêng atômpa
kêlangkung sukanira
rabine dhalang pinundhut
dhumatêng Ki Agêng Sela


kêlawan kêmpule singgih
lajêng pinaringan aran
Ki Bicak kinarya bêndhe
karya wasiyat ing Sela
ri sampunnya mangkana
Ki Agêng Sêsela wau
sawusnya pêjah ki dhalang


dilalah galihnya lali
rêmênira mring bok dhalang
saking prabawane bêndhe
sirna larut dènnya brôngta
kadya ta tinambanan
mangkana wau winuwus
ingkang bêndhe ingestrenan


mring Kangjêng Sinuwun Kali
pinêca dadi pratôndha
sapa kang kanggonan bêndhe
pinêsthi dadi narendra
bêndhe têtêngêr yuda
yèn tinabuh munya ngungkung
nèng tawang unggul kang yuda


kunêng ta ing lami-lami
Ki Agêng Sela pêputra
pan amung nênêm kathahe
prasami èstri sêdaya
ingkang sawiji priya
jangkêp pitu ragilipun
putra jalu ing Sêsela


kang putra sêdaya sami
wau Ki Agêng Sêsela
sampun wisma dhewe-dhewe
sagunge kang para putra
atut apalakrama
dènira kêkadang runtut
tan pêgat sanjan-sinanjan


kunêng carita mangsuli
putrane Ki Agêng Ngêrang
Ki Agêng Ênis putrane
Ki Agêng Ênis punika
kêkalih putranira
kang satunggal jalu sêpuh
Kyai Juru wastanira


satunggil arine èstri
kêmantu Ki Agêng Sela
Ki Pêmanahan arane
atut dènnya palakrama

- tan ana kang suwala
bêkti nastiti ing kakung
miwah dènnya akêkadang


kang nama Ki Juru iki
kêlawan Ki Pêmanahan
kathah ngarani kadange
tunggil ibu lawan rama
ingkang dèrèng pariksa
sayêktine Kyai Juru
ipene Ki Pêmanahan


apanjang lamun winarni
gancare ingkang carita
mangke cinêndhak kandhane
kandhane Ki Ngênis ika
gênti Dêmak winarna
Kangjêng Sultan Bintarèku
agung wadyane sri nata


Sinom
ya ta mangke winurcita
Kangjêng Sultan Bintarèki
pan sampun miyarsa warta
solahe Ki Agêng Pêngging
sultan waspadèng batin
lamun kalih ciptanipun
tan marêm adhêdhêkah
nênggih ki agêng ing Pêngging
ciptanira angregoni madêg nata


ya ta Jêng Sultan Bintara
anuduh mantri kêkalih
caraka nulya umangkat
nimbali Ki Agêng Pêngging
kawan dasa kang ngiring
jêjaranan lampahipun
kang pungkur ing Bintara
gêgancangan anèng margi
pan lêstari lampahe caraka Dêmak


datan kawarna ing marga
lampahe caraka prapti
wus panggih dutaning nata
kêlawan Ki Agêng Pêngging
caraka matur aris
kula ingutus sang prabu
andika tinimbalan
dhatêng ing Dêmak nêgari
asarênga kêlawan lampah kawula


Ki Agêng Pêngging ngandika
wong punapa awak mami
tinimbalan ing narendra
endah punapa wong santri
ngandika mring nêrpati
botên wêruh basanipun
hèh
- caraka mantuka
dhatêng ing Dêmak nêgari
lah matura kawula anuwun duka


caraka mantuk sêksana
merang datan antuk kardi
ya ta ingkang kawarnaa
nênggih ki agêng ing Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun prapta panggih lan Kêbo Kênanga


wus sami tata alênggah
ngandika Ki Agêng Tingkir
yayi sira tinimbalan
mring Jêng Sultan Bintarèki
apa wadine yayi
dene sira tan lumaku
kang rayi aturira
punapa damêle ugi
wong dhêdhukuh tinimbalan ing narendra


ki agêng ing ardi Purwa
pangandikanira aris
lah yayi aja mangkana
sira kêbawah nêrpati
apa ta sira yayi
tan ngrasa kêbawah ratu
lêmah kang sira ambah
saisine tanah Jawi
kabèh iku yayi kagungane nata


Ki Agêng Pêngging turira
Allah ingkang darbe bumi
kadar ta sêdya punapa
wong dhêdhukuh dèn timbali
angling Ki Agêng Tingkir
aja wangkot ariningsun
ja kotampani lômba
aja anggêgampang pikir
kang pakewuh yayi sira jaganana


bêcik sira lumakua
ingsun yayi atut wuri
môngsa tegaa mring sira
pakewuh ingsun calangi
kalênthing wadhah mangsin
sira maksih mambu-mambu
mênawi sri narendra
èngêt marang sira yayi
maksih pira dohira lawan sang nata


samêngkone sri narendra
eling wangsane nèng dèsi
Ki Agêng Pêngging aturnya 
-
dhumatêng Ki Agêng Tingkir
mênggah kawula ngriki
kadi botên sapuniku
mokal wong madêg nata
èngêt sanak kawlasasih
lali sanak kalingan ing kawibawan


kang raka mangsuli sabda
lah aja mangkono yayi
abote uwong agêsang
yèn mopo printahing aji
dadi apa wong urip
yèn ora manut ing ratu
dadine kêkandhangan
tinampanan ngêregoni
iku yayi ingkang kaya karêpira


aja tanggung ing pratingkah
wasisan ngadêgna baris
dadi nora kêngtanggungan
aja sira mungal-mungil
yèn ana wong kang jail
têmah kêtail riningsun
uwong jawal katriwal
ngakali melik sathithik
dèn rumôngsa yayi sira wong ngawula


Ki Agêng Pêngking aturnya
lah ta kakang kadipundi
ing ngriki wontên punapa
bilai lara lan pati
sintên ingkang darbèni
kagunganira Hyang Agung
dèrènge wontên badan
pêpêsthèn dinamêl dhingin
awon sae ing lokhil makphul wus dadya


kawula dèrèng tumitah
papêsthène sampun dadi
pati uripe kawula
bêgja lara lawan pati
sintên wagêd ngowahi
lan panjang cêndhaking umur
yèn wus karsaning Suksma
pinarêng praptaning pêsthi
tan liya mung lamahuju daillallah


Ki Agêng Tingkir lingira
iya yayi apa maning
yèn wus mantêp tekadira
pun kakang têka ngamini
sadina mituturi
sêmana pan sampun surup
kalihnya 
- sami salat
sawusira salat Magrib
ingkang raka sêdalu sinobya-sobya


ing dalu arêringgitan
sira ki agêng ing Pêngging
anyugata ingkang raka
ringgit bèbèr ingkang nami
sêmana amarêngi
garwanira wawrat sêpuh
lair ingkang wawratan
ing sasi Jumadilakir
tanggal kaping wolu anuju taun Dal


marêngi môngsa kalima
dinanira Rêbo Lêgi
wayahe bangun raina
miyos jalu warna pêkik
ya ta Ki Agêng Tingkir
sakêlangkung bungahipun
pratuwin ingkang rama
kêlangkung suka kang galih
ingkang nonton sêdaya pan kagegeran


ana kêluwung gêng prapta
têtiga anyêrot kali
garimis pêtêng sakala
ngandika Ki Agêng Tingkir
yayi putramu iki
ingsun paringi jêjuluk
Mas Karèbèt kang nama
ya dene sira marêngi
sira nanggap wayang bèbèr lairira


Ki Agêng Pêngging turira
anuwun kakang prayogi
angsala sawab sampeyan
mugi kalisa sêsakit
kawula inggih darmi
sampeyan ingkang sêsunu
muga pinanjangêna
yuswane kang jabang bayi
mugi-mugi angsala brêkat sampeyan


cinarita tigang dina
Ki Agêng Tingkir nèng Pêngging
ya ta ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur marang sang aji
pamopone Ki Agêng Pêngging ngandikan


kangjêng sultan ing Bintara
sigra 
- dènnya animbali
mring Ki Gêdhe Wanapala
kang rama rêkyana patih
tan adangu wus prapti
ing ngarsanira sang prabu
Ki Gêdhe Wanapala
kang putra kinarya patih
angandika kangjêng sultan ing Bintara


lah ta kakang ana karya
patut sira kang nindaki
anggawaa sual ingwang
iya dadi wakil mami
marang Ki Jêbèng Pêngging
rong prakara sual ingsun
hèh kakang wruhanira
ana kêrasa ing ati
bokmênawa ing têmbe dadi wisuna


benjang sapungkur manira
êndi kang dipun karêpi
ingkang ana luwih ana
suwung luwih suwungnèki
êndi kang dèn karêpi
saking salah sijinipun
dene ta karsaningwang
kakang sira wus mangêrti
sigra lèngsèr ki gêdhe ing Wanapala


sabab sêkawan binêkta
Ki Gêdhe Wanapalèki
datan kawarna ing marga
lampahe wus praptèng Pêngging
wus panggih anèng panti
Ki Agêng Pêngging lon muwus
ki agêng pêkênira
inggih wong agung ing pundi
lawan sintên ingkang sinambat ing trisna


ki gêdhe ing Wanapala
aris dènira nauri
manira têtiyang Dêmak
dutane sri narapati
dinuta mring sirèki
maringakên sualipun
jêng sultan ing Bintara
dene sira mati ragi
iya luwih saking ing para pandhita


apa ingkang sira sêja
timbalane sri bupati
jawabên ingkang pratela
sual kang kalih prakawis
aja sêlayèng kapti
siya-siya têmahipun
marang ing badanira
aja nganggo ngrangkêp 
- kardi
dadi sira akarya kasmarèng gêsang

Kyai Supa saya sru pangungunipun
datan bisa ngucap
jêng sunan ngandika aris
hèh ta Supa wêsi iku wruhanira

têka swarga pantês ingsun karya iku
pusakaning nata
kang mêngku ing tanah Jawi
ya ta nêmbah Ki Supa angaras pada

angaturkên curiga tinampan sampun
mring kangjêng susunan
sarwi angandika aris
lah karia Supa sun arsa mring Arga

pan sakêdhap umêsat datan kadulu
Ki Supa nèng wisma
asangêt pangungunnèki
kawurcita wusira ngalama-lama

Sunan Giri rawuh marang ing Sêdayu
wismane Ki Supa
Ki Supa lajêng ngabêkti
Sunan Giri sêmana wus tata lênggah

Kyai Supa umarêk anèng ing ngayun
jêng sunan ngandika
Supa praptaningsun iki
jaluk tulung ingsun karyakna curiga

ingsun gawe wasiyat ing Giri iku
Ki Supa anêmbah
sandika dhatêng nglampahi
ya ta lèngsêr mring parapèn tata-tata

wus arakit Jêng Susunan Giri rawuh
alon angandika
hèh Supa bakale iki
kalam sruwa agêm ngong nulis slawasnya

gya tinampan sinupit arsa tinunu
kang kalam malêsat
nèng paron mubêng kaèksi
sarêng kèndêl pan sampun warni curiga

langkung ewuh wastane dhapure dhuwung
Ki Supa tumingal
sangêt ngunguning panggalih
dhêlêg-dhêlêg asangêt eraming driya

sinaoskên mring jêng sunan ingkang dhuwung
sêksana tinampan
jêng sunan ngandika aris
hèh ta Supa kêris ingsun wèhi nama

Kyai Kalamunyêng ingsun karya iku
pusaka ing Arga
aja nganti lunga iki
kêris iki iya têka Giripura

wus karia Supa ingsun arsa kundur
Ki Supa manêmbah
jêng sunan wus datan kèksi
Kyai Supa asangêt pangungunira

sangsaya sru suhude dènnya gêguru
dènnya gami Islam
tan mawi was-was ing galih
saya sangêt Ki Supa pandhandhangira

datatita lingira ing nguni
putranira Prabu Brawijaya
Lêmbu Pêtêng panênggake
jumênêng Madurèku
arinira wastanirèki
Radèn Gugur punika
amêrtapa bêntur
anèng dhukuh wana sonya
cinarita putra kang sêpuh pawèstri
pan kinarya ganjaran

marang Dayaningrat Adipati
marma putra kinarya ganjaran
duk nagri Bali mogoke
têdhakira puniku
Dayaningrat Sang Adipati
putranya Sang Dipatya
Dayaningrat wau
Ki Agêng Pêngging punika
ya ta malih Brawijaya putranèki
patutan putri buta

Arya Damar nênggih kang wêwangi
wus tinanêm anèng ing Palembang
nulya putranira manèh
patutane rumuhun
putri Cina laire nênggih
anèng nagri Palembang
wus sinung jêjuluk
anama Rahadèn Patah
wontên malih putra ampeyan winarni
saking Baglèn ibunya

putra jalu pan amung kêkalih
Radèn Jaran Panolih: 127kang tuwa
nèng Sumênêp Mêkasane
nèng Balega ngêdhatun
dene wau arinirèki
kang tunggal ibu rama
lan Panolih iku
tinanêm ing Panaraga
apêparab Sri Bêthara Katong nênggih
ya ta malih winarna

Brawijaya putranira malih
mêdal saking ing ibu ampeyan
sampun dipun kramakake
Adipati Lowanu
lan ing Gowong putrane malih
putrane Brawijaya
lan Wandhan puniku
ibune Rahadèn Bondhan
pinêrnahkên kalawan kang rama nguni
Tarub Bondhan Kêjawan

anèng Tarub pan ingêlih nami
Radèn Lêmbu Pêtêng namanira
aja kaliru surupe
samya putraning ratu
Brawijaya kêkalih nunggil
anèng Tarub punika
ing satunggilipun
pilênggahan nèng Madura
Kyai Agêng Tarub namane kariyin
Radèn Bondhan Kêjawan

kawarnaa putra Majapait
Radèn Patah pan sampun suwita
angaji mring Sunan Ngampèl
Sunan Ngampèl winuwus
garwanira ingkang winarni
putrane Arya Teja
Tuban ibunipun
pan lagya putra têtiga
putra sêpuh Nyi Agêng Manyura nênggih
anulya Sunan Bonang

Kangjêng Sunan Dêrajat kang rayi
Nyai Agêng Manyura pêputra
Nyai Agêng Malokane
pinanggihakên sampun
lawan Radèn Patah anênggih
pan dadya Radèn Patah
kambil mantu putu
mring Jêng Sunan Ngampèldênta
Radèn Patah wus kandêl agama suci
tinundhung mring kang eyang

radèn sira alungaa aglis
angulona lamun ana alas
gêlagah wangi gandane
dhêdhukuha sirèku
amuruka agama suci
sarengat Rasullullah
sira iku besuk
lawas-lawas dadi raja
amarentah satriya punggawa mantri
mêkasi nata Buda

Radèn Patah atur sêmbah pamit
sakêlangkung mêlêng lampahira
anut duduhe gurune
mangilèn lampahipun
tan winarna lamining margi
prapta manggih gêlagah
wangi gandanipun
ya ta wau dhinukuhan
lami-lami akathah ingkang tut wuri
dhukuh aran Bintara

amêmuruk agamaning nabi
kathah ingkang sami tumut wisma
saya kathah wong kang rawoh
ngadêg jumuwahipun
wong pasisir ing kanan kering
awisma ing Bintara
wus dadya praja gung
wêtara wontên salêksa
amiyarsa Brawijaya Majapait
nimbali Pêcattôndha

adipati ing Têrung wus prapti
ing ngarsane Prabu Brawijaya
ya ta asru ngandikane
hèh Adipati Têrung
asaosa kêprabon jurit
ing kulon kene ana
iya wong dhêdhukuh
ing Dêmak tanah Bintara
wus angrêda mênawa rêraton benjing
nuli gitikên ing prang

Pêcattôndha ing Têrung wotsari
dhuh pukulun kang dhukuh Bintara
kadang kawula wiyose
sadhèrèk tunggil ibu
inggih sanès ingkang mancêri
kawula pun Dipatya
Palembang kang sunu
pun kakang Rahadèn Patah
gih pun ibu kang bêkta wawratan uni
saking ing tanah Jawa

duk miyarsa ature Dipati
Brawijaya emut ing wanteyan
lamun punika putrane
dadya ngandika arum
yèn mangkono iya dipati
lah sira lumakua
timbalana gupuh
praptaa ing ngarsaningwang
sigra lèngsèr lampahe sang adipati
ing Têrung marang Dêmak

tan kawarna lampahirèng margi
sampun prapta nêgari Bintara
wus panggih lawan kadange
dhinawuhakên sampun
timbalane sri narapati
kêlamun ingandikan
dhumatêng sang prabu
sigra mangkat Radèn Patah
kerid dene kang rayi sang adipati
ing Majapait prapta

adipati ing Têrung kariyin
ingkang raka kantun anèng jaba
Dipati Têrung praptane
munggèng byantara prabu
apranata ing sri bupati
katur sêdayanira
solahe ingutus
nimbali dhatêng pun kakang
sampun sowan ing mangke wontên ing jawi
sumôngga karsa nata

sri narendra dhawuh animbali
tinimbalan wus prapta ing pura
tumamèng munggèng ngarsane
Brawijaya andulu
Radèn Patah pinandêng liring
sêmu myang pasariran
Radyan Patah mungguh
Brawijaya mundhut kaca
sigra ngilo sêmana awas ningali
wêdana nèng paesan

Brawijaya amicarèng ati
iya nyata iki anak ingwang
kang sun titipkên ibune
sun paringkên rumuhun
ing Palembang mêtêng nêm sasi
wus sun wêkas Dipatya
Palembang rumuhun
yèn mêngkono putraningwang
nagri Dêmak sun paringakên sirèki
namaa adipatya

wus tinundhung mulih sang dipati
saking ngarsanira ingkang rama
lan sawadyane wus bodhol
nulya panggih lan guru
kangjêng sunan ing Ngampèlgadhing
nêgari Surabaya
sasênênge iku
wus Islam sêdayanira
timbalane Brawijaya Majapait
angrèhna ingkang putra

Adipati Bintara wus prapti
Ngampèldênta ngarsane pandhita
asujud ngaras sukune
manêmbah aris matur
pan kawula anuwun idin
kawula arsa bêdhah
nagri Majalangu
nadyan mêngsaha pun bapa
ratu kapir tan anut agama nabi
sang wiku angandika

hèh ta aja mêngkono ki bayi
ramanira mapan ora nyêgah
mring wong masuk agamane
sarengate jêng rasul
apan ingsun dipun paringi
iya wong dadi imam
anèng Surèngkewuh
apadene sira iya
pinaringan wong salêksa Bintarèki
klilan agama mulya

iya apa cacade ramèki
Brawijaya durung karsa Islam
ya durung pinarêngake
karsane Hyang Kang Agung
ramanira titahing Widi
kang wayah duk miyarsa
tumungkul andhêku
kawarnaa pitung dina
Sang Dipati Bintara nèng Surawèsthi
wus kundur marang Dêmak

datatita lingira ing nguni
kang kocapa gancange carita
cinêkak wau kandhane
kathah molana rawuh
saking Mêkah samya ngêjawi
nênggih molana Islam
ing Blambangan rawuh
krama putri Bêlambangan
mapan sampun pêputra jalu satunggil
sampun ingambil putra

maring nyai agêng ing Garêsik
wus diwasa kinèn angajia
angaji mring Sunan Ngampèl
pan wus ingambil mantu
maring sunan ing Ngampèlgadhing
antuk putra ampeyan
pan sampun tinuduh
pan dadi imam Madura
myang Garêsik jumênêng Susunan Giri
wontên malih kocapa

maolana saking Ngatasangin
pan kalipah Husèn namanira
pan sampun prapta ing Ngampèl
sampun lami tinuduh
marang sunan ing Ngampèlgadhing
dadya imam Madura
lan Sumênêp iku
Islam kabèh wong Madura
myang Sumênêp Balega lan Surawèsthi
kalipah Husèn Kobra

kambil mantu mring Arya Baribin
wontên malih maolana prapta
ngêjawa prapta lampahe
ing Ngampèl kang jinujug
kinèn dhukuh ing Pakisaji
dadya imam Samarang
wontên malih rawuh
samya trahing Rasullullah
dhêkahira maolana Manil Kabri
ya ta sampun ngêjawa

wus tinuduh wau angimami
ing Barêbês Carêbon sadaya
Pêjajaran Kêrawange
agung jumungahipun
nama sunan ing Gunungjati
kèh ajar kapêlajar
manguyu kêplayu
mangkana ing nungsa Jawa
sampun kathah pandhita kang para wali
wontên malihkocapa

Ki Tumênggung Wilatikta nênggih
putranira Arya Teja Tuban
kaipe mring Sunan Ngampèl
pan darbe putra jalu
akêkasih Rahadèn Sahid
gêguru Sunan Bonang
naking-sanakipun
ing pulo Upih kocapa
angêjawa kaipe Jêng Gunungjati
pêparab Sèh Mêlaya

adhêdhukuh Kalijaga nênggih
Sèh Mêlaya bêntur tapanira
dadya luhur kuwalène
jumênêng wali kutub
Panêmbahan Johar Manrakim
kunêng Ki Sèh Mêlaya
mangkana winuwus
kang Sinuwun Ngampèl seda
wus sinare ing Ngampèl kang para wali
rêmbag akarya raja

mangruraha kutha Majapait
mapan wênang angrusaka kopar
kang para wali karsane
Dipati Bintarèku
kang kinarya ratu agami
Susunan Giripura
angèstrèni sampun
Sunan Gunungjati prapta
sampun pêpak anèng ing Dêmak nêgari
miwah para dipatya

wali kilèn sêdaya wus prapti
Sunan Bonang prasami rêmbagan
ngrabasèng Majapaite
prajurit Sunan Ngudung
senapati pangirid baris
wus budhal saking Dêmak
wadya gung gumuruh
dene para wali samya
anèng Dêmak pirêmbagan karya masjid
para wali rêmbagan

kawarnaa kang lumampah jurit
Sunan Ngudung lan para dipatya
wus prapta Majapaite
gya katur sang aprabu
yèn gêgaman ing Dêmak prapti
èstu lamun kang putra
angrabasèng pupuh
sru ngungun Sang Brawijaya
balakuswa Majapait wus miranti
amapag ing ayuda

Adipati Têrung kang nindhihi
sagung wadyabala Majalêngka
lan Gajahmada kanthine
lan putra sang aprabu
Radèn Gugur tumut nindhihi
wus campuh ing ayuda
Ki Dipati Têrung
kêlangkung prawirèng yuda
èsmu kewran ing Dêmak kadang sayêkti
gusti ing Majalêngka

sagunging wong kang sampun agami
tumut Dêmak ingkang maksih Buda
tumut Majapait kabèh
lami gènnya prang pupuh
tan winarna lamining jurit
sinigêg ing barisan
Dêmak kang winuwus
abahan mêsjid wus pêpak
bubuhane sêdaya kang para wali
kantun pasang kewala

amung kantun Jêng Susunan Kali
bubuhane ingkang durung ana
ngadhêpi wong madung bae
Sinuwun Bonang muwus
lah ta sira Ki Jêbèng Kali
êndi bubuhanira
bakal sakaguru
pan uwis pêpak prasamya
mung anganti jêbèng Ngudung praptanèki
mung sira durung ana

iki bakal sun adêgkên nuli
iya jêbèng dina benjang enjang
nganti jêbèng Ngudung bae
sadina sesuk rawuh
ya ta matur Jêng Sunan Kali
mangke dalu ngupaya
Sunan Bonang muwus
ki jêbèng aja gêgampang
tan winarna rêmbage kang para wali
wus mupakat sêdaya

pan sêdalu dènnya gunêm pikir
para wali wêwolu punika
tan ana ingkang asare
ya ta Jêng Sunan Ngudung
kundur saking madyaning jurit
kang wadya kathah pêjah
kêsambut ing pupuh
mila kewran ing wardaya
Sunan Ngudung tan kuwawa ing ajurit
mungsuh lan Pêcattôndha

tan kawarna lampahirèng margi
Sunan Ngudung prapta nagri Dêmak
wus tundhuk pra wali kabèh
Jêng Sunan Bonang muwus
kayaparan wartaning jurit
gonira mangsah yuda
Sunan Ngudung matur
wadya Dêmak kathah pêjah
mêngsah lawan prajurit ing Majapait
ing Têrung Pêcattôndha

Sunan Bonang angandika aris
lah ta gampang masalahing pêrang
Allah durung marêngake
balikan bubuhamu
iya sira gawea dhingin
sigra wau ngupaya
bakal sakaguru
sêksana sami sêdhiya
balik sira lah iya Ki Jêbèng Kali
bagèhamu tan ana

dina sesuk adêge kang mêsjid
ya ta dalu Sunan Kalijaga
tatal dèn kalumpukake
sampun sinambung-sambung
apan sarwi binêngkêk tali
agêng sami lan saka
tinalenan êduk
wus jangkêp saka sêkawan
amung siji sakane tatal kinardi
pinasang ing lor wetan

pan Ki Agêng Bintara wus prapti
sigra matur mring Jêng Sunan Bonang
kadospundi prayogine
Ki Agêng Ngudung wangsul
wadya Dêmak kathah ngêmasi
Sunan Bonang ngandika
lah ki jêbèng gupuh
sira nuli utusana
mring Palembang Madura lan Panaragi
iku kang dadya marga

Sunan Bonang angandika aris
lah ki bayi sira kawruhana
wong ngrusak praja wiyose
nyandhang duraka agung
lamun wadya kathah ngêmasi
nadyan èstri lan priya
puniku tan tamtu
kapir wus awor lan Islam
yèn ngamungna wong tuwanira pribadi
ingkang yuda kênaka

wus dadya masjid ing Dêmak
tundha tiga langkung dènnya rêspati
têngah pangimanan agung
kanan kèri ginatra
sinêngkalan kori roga wong puniku
Sinuwun Bonang ngandika
mring Dipati Bintarèki

lah ki jêbèng utusana
mring Palembang sira wèha upêksi
aprakara sutanipun
iya Si Pêcattôndha
pan wus Islam puniku ing batinipun
nanging labuh ratu kopar
jalukkên lilane singgih

mapan ta nora winênang
wong angrusak utawa amatèni
wong padha Islam puniku
sang dipati wotsêmbah
sigra nuduh mantri sêkawan ingutus
wus layar marang Palembang
bêkta sêrate dipati

kunêng duta kang lumampah
para wali pradondi keblatnèki
satêngah kirang mangidul
lêrêse Kakbatullah
kang satêngah kirang ngalor lêrêsipun
ingoyog-oyog tan pêgat
prasami asta sawiji

obahing masjid upama
lir dèn oyog wong wolung atus nênggih
mingêr ngalor mingêr ngidul
amung jinawil asta
Kangjêng Sunan Bonang angandika arum
lah uwis padha mèndêla
luhung iya mêngko bêngi

padha nênêdha pangeran
ing bênêre keblat lan Kakbah iki
ya ta wuwusên ing dalu
wali wolu prasamya
anênêdha ing lêrêse keblatipun
Kakbah ing Mêkah katingal
saking ing Dêmak nêgari

para wali samya mawas
ing bênêre keblat maksih pradondi
Sunan Kali nêmbah matur
dhatêng Sinuwun Bonang
yèn mêkatên tanpa wêkasan puniku
ngadêg Sunan Kalijaga
ing guru sarya ngabêkti

madhêp mangidul mêrgagah
asta kiwa nyandhak sirahing mêsjid
asta ingkang têngên iku
nyandhak sirahing Kakbah
tan antara mêsjid lan Kakbah wus gathuk
matur Sunan Kalijaga
lah punika kadipundi

puniku môngsa owaha
mingêripun nganan kalawan ngering
saking pitulung Hyang Agung
sami mawas sêdaya
wus mupakat Kakbètullah sigra wangsul
wus pajar sidik wayahnya
asalat kang para wali

Sunan Bonang dadya imam
Kangjêng Sunan Kali ingkang ngamati
sampunira salat Subuh
gumêbyar lir radetya
pamidhangan kang kilèn ana gumandhul
kagèt pra wali sêdaya
prasami awas ningali

Sunan Bonang angandika
apa iku gumandhul sun tingali
ulêse walulang wêdhus
isine iku apa
babuntêlan kinèn nguthik sampun runtuh
katur marang Sunan Bonang
cinandhak dipun ungkabi

ing jêro isi rasukan
dhapur takwa ana cirine tulis
lorodane kangjêng rasul
dene kang kagadhuhan
Sèh Mêlaya punika ingkang anggadhuh
Sunan Bonang angandika
anêdha Ki Jêbèng Kali

sira ingkang pinaringan
Sunan Kali sujud sarwi nampèni
sigra dènnya donga sokur
ngungun wali sêdaya
Sunan Bonang pangandikanira arum
pan iku ôntakusuma
lungsurane kangjêng nabi

ulêse puniku nyata
walulange wêdhus pan kongsi gundhil
sawab saking laminipun
kinarya pêsalatan
mring jêng nabi lah iya karyanên iku
kêlambi dhapure takwa
dene ta kang nganggo benjing

bêbêkêle tanah Jawa
singa ingkang dadi ratu duwèni
ki gundhil arane iku
Sunan Kali wotsêmbah
wus mangkana lamine datan winuwus
Susunan Ngudung pinatah
nutugkên karyane dhingin

ingkang wêling Sunan Bonang
ing ayuda mênawa anadhahi
kêlawan Dipati Têrung
rewangên sawêtara
Sunan Ngudung anyambut rasukanipun
mring Jêng Sunan Kalijaga
kyai ôntakusumèki

wus budhal saking Bintara
tan kawarna ing marga sampun prapti
pêbarisan Majalangu
inggar para dipatya
dene senapati Sunan Ngudung rawuh
kocapa lajêng campuh prang
wong Dêmak lan Majapait

kêlangkung ramening yuda
pan akathah prajurit Majapait
ki adipati ing Têrung
senasatining aprang
Kyana Patih Gajahmada êmbanipun
lan Radyan Gugur kang putra
minôngka wakil sang aji

ramening prang long-linongan
Sang Dipati Têrung ingkang nadhahi
Susunan Ngudung kêsambut
kanin lambunge kiwa
kyai ôntakusuma mantuk karuwun
wus prapta nagri Bintara
apan sarwi kuthah gêtih

kang Sinuwun Kalijaga
sigra nyandhak anulya asung warti
mring garwane Sunan Ngudung
bok raka katiwasan
kyai raka pan kêsambut ing prang pupuh
garwa Sunan Ngudung mojar
yayi sintên kang sung warti

Jêng Susunan Kali mojar
kyai ôntakusuma mantuk kriyin
ingkang sarta kuthah marus
Nyi Sunan Ngudung mojar
dene nganggo ki ôntakusuma lampus
kêlambi sigra nyuwara
ngong rêksa jawining pêsthi

sintên kuwawi nyêgaha
lamun sampun salêbêtipun pêsthi
duk miyarsa anjrit muwus
wus kesah Sèh Mêlaya
tan antara layon Sunan Ngudung rawuh
wus prapta nêgari Dêmak
sinare lèr kilèn mêsjid

kocapa duta ing Dêmak
ingkang dhatêng Palembang sampun prapti
ingkang nuwala wus katur
mring Dipati Palembang
wus sinuksma sinungan sêrat wêwangsul
Ki Arya Damar ngandika
lah iki gawanên pêthi

duta Dêmak sampun mentar
prapta Dêmak marêk sang adipati
katur solahe ingutus
sarta kêkintunira
ki dipati ing Palembang sampun katur
sigra Dipati Bintara
marêk dhatêng sang ayogi

ngaturakên duta prapta
awotsêmbah wau sang adipati
wus katur sêdayanipun
duta kang saking Plembang
purwa madya wusana katur sêdarum
Sinuwun Bonang ngandika
Sinuwun Kudus tinuding

sumiliha senapatya
Jêng Pangeran Kudus putrane singgih
lawan susunan ing Ngudung
aturipun sandika
Sunan Gunungjati bêktani pangulu
kêlawan bêbadhongira
kirabêna madyèng jurit

cisipun Sinuwun Bonang
binêktakkên marang kang mangun jurit
gêgaman Madura rawuh
ing Giri pakumpulan
pan sêkawan putra ingkang dadi mungsuh
kang wus sami apirêmbag
Madura lan Panaragi

Sumênêp lawan Mêkasan
wus akumpul lan wadya Dêmak aglis
pangirid Jêng Sunan Kudus
ing Majapait prapta
Sunan Giri ambêktani kang pangulu
kêlawan wangkinganira
Ki Kalamunyêng kang nami

kinèn ngunus ing paprangan
sampun kêbut gêgaman Dêmak aglis
sakilène Majalangu
gènira pagunêman
wadya Majapait ri sêksana magut
ing dalu apagunêman
pangulu Dêmak lan Giri

bêbadhonge kangjêng sunan
ing Carêbon kinèn ngirabkên dhingin
ing Giri pan besuk esuk
miwah kang saking Plembang
sampun rêmbug bêbadhong kinirab dalu
nèng jawine pêbarisan
byar mêdal tikus sakêthi

ping kalih rong kêthi mêdal
kaping tiga mêdale tigang kêthi
sêdaya tikus tumanduk
marang pakuwon mêngsah
pan kumêrab pêbarisan udan tikus
amôngsa sangune mêngsah
sêdaya kang sangu ênting

miwah ambêne turôngga
sêdhih kingkin tan kêna dèn sayuti
ginêbug saya kèh rawuh
giris wong Majalêngka
pênyanane tikus alasan puniku
gègèr sakèhing panggonan
suwe-suwe nyalawadi

sêdalu gègèr puyêngan
sêdhih kingkin manahe saya giris
ya ta enjing kang winuwus
gêgaman samya kirab
yun-ayunan Ki Kalamunyêng ingunus
byar mêdal tawon awêndran
ngêbyuki wong Majapait

pêthi kang saking Palêmbang
wus binuka jumêgur pêthi muni
ing awiyat gumaludhug
pêtêng dhêdhêt limêngan
angin mêsês bayu bajra awor lesus
lir ginonjing bumi obah
prahara gurnita ngidid

gumlêdhug jagad prakêmpa
gêtêr-patêr kilat barung lan thathit
wrêksa agung akèh rubuh
gumêrah buron wana
têtumpêsan wong Majapait sêdarum
dene tawon gung liwêran
Dipati Têrung wus ngisis

tan mundur marang nêgara
lajêng mantuk mring wismane pribadi
Brawijaya lolos sampun
lan garwa putranira
nanging Ratu Dwarawati datan tumut
pramèswari putri Cêmpa
pan kêdah seda agami

wus anut dhatêng kang putra
Sunan Ngampèl masuk agama suci
duk bêdhahe Majalangu
sêmana sinêngkalan
sirna ilang kartining bumi winuwus
pêtêng ilang wus apadhang
wong Dêmak manjing jro puri


putra
- jalu kèh kaplêsat
Radèn Gugur sêmana wus angungsi
atapa munggah ing gunung
tan purun tunggil kadang
mati raga adhêdhukuh gunung Lawu
sakêlangkung mati raga
emut wijiling nêrpati


Mijil
wadya Dêmak kawuwusa malih
wus manjing kêdhaton
anjêjarah jro pura isine
kang paseban binubrah tumuli
kinarya surambi
Dêmak badhenipun


pan gumuruh wadya lit ngusungi
gung sêlur ponang wong
pra dipati abubuhan kabèh
Pêcattôndha ing Têrung winarni
pan umadêg baris
dèrèng purun nungkul


kang mawi jrih solahirèng nguni
kang sampun kêlakon
Sunan Ngudung kala kêsambute
Pêcattôndha ingkang amêjahi
dadya abêbiting
Ki Dipati Têrung


Pangran Kudus anuduh dipati
pêpitu kang kinon
anggitika ing Têrung yudane
pan kalindhih sagunging dipati
samya atur uning
mring Pangeran Kudus


ingkang maksih anèng Majapait
lumampah kang kinon
pra dipati atur sor yudane
Kangjêng Pangran Kudus anindaki
tan mawi wadya lit
amung wong pêpitu


praptèng pakuwon kang pra dipati
gumrah kang pawartos
wadya Têrung saningga yudane
myarsa lamun senapati prapti
angongak ing biting
katingal kang mungsuh


yutan wêndran ingkang sami prapti
pangrasane kang wong
wadya Têrung samya ngênês tyase
pra dipati manahira miris
rêmbag pra dipati 
-
angaturi nungkul


adipati ing Têrung nuruti
anduta kang uwong
apan sarwi mundhi nuwalane
sampun katur Pangran Kudus nênggih
atur pati urip
Ki Dipati Têrung


Pangran Kudus asuka ing galih
angandika alon
dhingin paman bok iya mangkene
nora kongsi wong cilik kèh mati
si paman dipati
sumêlang maring sun


dumèh kangjêng rama seda dhingin
nèng têngah palugon
pan si paman marwasèng yudane
iya apa wong urip puniki
tan wêruh ing pêsthi
takdiring Hyang Agung


duta Têrung lêga ingkang ati
tyasira cumêplong
dene Pangran Kudus timbalane
wus tinulak caraka wotsari
sampun dèn paringi
kang surat wêwangsul


praptèng biting kang duta kêpanggih
dyan umatur alon
ponang surat sinuksmèng driyane
lêga ing tyas myat têmbunging tulis
mapan iki wali
nora laku bujuk


sigra mêdal mring jawining biting
gumêrah ponang wong
sampun prapta ing pêbarisane
Pangran Kudus utusan nimbali
praptèng ngarsa panggih
lan Dipati Têrung


arsa nêmbah ing Têrung Dipati
cinêgah wotsinom
têmah sami sêsalaman bae
Pangran Kudus angandika aris
lah ngarah punapi
paman lawan ulun


inggih paman samya nunggil jinis
ki dipati bukoh
Pêcattôndha mangrêpa ature
ngaturakên pati lawan urip
miwah
- anak rabi
rajabrana katur


Pangran Kudus suka aningali
angandika alon
paman dawêg kula sowanake
marang Dêmak panggiha pribadi
lan raka pribadi
tuwin sang awiku


Sang Dipati Bintara anênggih
lêga tyase bolong
ingkang paman kabêkta lampahe
miwah Kangjêng Sunan Benang nênggih
pan trustha ing galih
Pêcattôndha katur


wus apanggih lan raka dipati
Bintara sang katong
asru nangis sumungkêm padane
lêpat kula katura sang aji
kang raka ningali
wêlase kêlangkung


lah wungua ariningsun yayi
aywa walangatos
ing samêngko sun bubuhi kowe
wadyanira iridên prasami
marang Majapait
padha usung-usung


Pêcattôndha umatur ngabêti
tan lêngganèng pakon
sigra budhal sawadyabalane
sapraptane nagri Majapait
nulya dèn bubuhi
Ki Dipati Têrung


usung-usung kang bakal surambi
sagunge ponang wong
kang paseban pajêksan ginawe
wus ingusung saking Majapait
mangkana winarni
kang gêgaman agung


budhal saking nagri Majapait
ambrubul ponang wong
tan kawarna ing marga lampahe
sampun prapta ing Dêmak nêgari
gumrah kang ningali
munggèng alun-alun


Adipati Bintara wus mijil
saking jro kêdhaton
wus pinarak munggèng pasebane
Pangran Kudus sumiwi ing ngarsi
lan kang paman nênggih
Adipati 
- Têrung


sarêng nêmbah ing pada sang yogi
sang dipati alon
ngaturakên purwa wêkasane
sasolahake nalika ajurit
miwah Sang Dipati
Têrung nungkulipun


sakêlangkung sukane sang yogi
angandika alon
iya apa kang kinarêpake
liya saking agamaning nabi
rèhning sangu mati
pan turun-tumurun


yèn nampika agamaning nabi
mati urip ewoh
Ki Bintara lah paran karsane
maring arinira si dipati
ing Têrung puniki
ki agêng wotsantun


inggih maksih têtêpa dipati
ing Têrung pilunggoh
angradina bang wetan gamane
natrapêna agamaning nabi
poma dèn nastiti
sri nata anuwun


Sinom
wus samya apamondhokan
sagunge para dipati
putranira Pêcattôndha
ing Têrung ayu linuwih
pinanggihakên mangkin
kêlawan Pangeran Kudus
wus panggih anèng Dêmak
Pangeran Kudus ingêlih
Sunan Kudus ing mangke pêparabira


mangkana ing dina Soma
pakumpulan para wali
Sang Adipati Bintara
sêdaya sami ngèstrèni
ingangkat jênêngnèki
nama Senapati Jimbun
Panêmbahan Bintara
ratu murwani agami
ya ta kunêng gênti ingkang kawarnaa


ing Dêmak sangsaya arja
misuwur satanah Jawi
jumênênge Sultan Dêmak
panggulu Jêng Sunan Giri
kathah kang guru ngèlmi
mring para wali sêdarum

- nanging awarna-warna
kang sami dipun guroni
ana ingkang gêguru Sèh Sitijênar


putranira Ki Dipatya
Andayaningrat ing Pêngging
lan ingkang putra jêng sultan
Pangeran Panggung kang nami
sami gêguru ngèlmi
mring Sitijênar puniku
ya ta sangsaya kathah
kang sami angalap ngèlmi
puruhita dhatêng Ki Sèh Sitijênar


kathah kang tilar jumungah
mangkana Jêng Sunan Giri
kêlangkung rudityanira
pakumpulan para wali
pêpak anèng ing mêsjid
jêng sunan ngandika arum
paran ing karsanira
sagunge kang para wali
aprakara Kiyai Sèh Sitijênar


dene samêngkone iya
amulangkên ngèlmu gaib
ninggal sunatul jumungah
lamun kinèndêlna pêsthi
têmah nyuwungkên masjid
wong Jawa padha kêlayu
iya ing ngèlmu gampang
umatur kang para wali
yèn aparêng prayogine tinimbalan


ingantêpa sêdyanira
yèn kenging kinèn mantuni
kêlamun botên puruna
kinisas ukumirèki
sawab duk kangjêng nabi
gih wontên lêpiyanipun
anami Sèh Mubarak
kocap ing Kitab Nawawi
pan kinisas ing ngarsane Rasullullah


awit anêrajang sarak
anglairkên ngèlmi gaib
kêkêran Jêng Rasullullah
nginakkên sarak jêng nabi
mangke wontên miyosi
inggih ingkang purun-purun
Jêng Sunan Giri nabda
kêtib lumakua kalih
aturana Kiyai Sèh Sitijênar


- marang ing Giri barênga
kêlawan lakumu sami
kang kinèn sigra umentar
datan kawarna ing margi
prapta dalêmirèki
Ki Sèh Sitijênar pangguh
kêtib kalih manêmbah
kyai kawula tinuding
angaturi inggih dhumatêng sampeyan


dhatêng ing Giri sarênga
kêlawan ing lampah mami
Sèh Sitijênar manabda
wruhanira sira kalih
Sèh Sitijênar sêpi
saiki Allah kang mujud
wisira umatura
nêmbah lèngsèr duta kalih
tan kawarna ing Giri pan sampun prapta


lajêng tumamèng ngayunan
manêmbah duta kêkalih
dhuh gusti ulun dinuta
nimbali Sèh Sitikuning
jawabipun puniki
Ki Sèh Sitijênar suwung
mung Allah ingkang ana
Sunan Giri duk miyarsi
ya ta mèsêm wusana alon ngandika


hèh sira karo balia
Allah sun undang saiki
barênga lan lakunira
têkaa ing ngarsa mami
mentar duta kêkalih
datan kawurcitèng ênu
wus prapta wismanira
Ki Sèh Sitijênar panggih
ya ta matur wau duta kalihira


Allah sampeyan ngandikan
dhumatêng Jêng Sunan Giri
Sèh Sitijênar ngandika
ingkang maujud saiki
Sitijênar kang linggih
lah wis matura sirèku
duta kalih gya mentar
tan kawarna anèng margi
sampun prapta anèng ing Giri sêmana


manêmbah alon turira
kawula sampun tinuding
Sèh Sitijênar lingira
Sèh Sitijênar kang linggih
ya ta Jêng Sunan Giri
pangandikanira 
- arum
karo sira balia
matura ingkang prayogi
Sitijênar sarta Allah sun prih têka


iya ana ngarsaningwang
duta kalih mentar aglis
prapta wismèng Sitijênar
umatur sarwi wotsari
dhawuhnya Sunan Giri
Sèh Sitijênar puniku
lawan Allah ngaturan
inggih dhumatêng ing Giri
kangjêng sunan pan inggih karsa kêpanggya


mèsêm Ki Sèh Sitijênar
lah payo padha lumaris
duta kalih ngiring wuntat
sabat pitu atut wuri
tan kawarna ing margi
ing Giri pan sampun rawuh
ya ta sami salaman
lawan sagung para wali
sawusira salaman gya tata lênggah


Jêng Sunan Giri ngandika
parandene tan miyosi
inggih sunatul jumungah
mêmuri saraking nabi
amrih ramening mêsjid
Sèh Sitijênar lon muwus
tan ana ran jumungah
miwah tan ana kang masjid
iya amung Allah kang ana sanyata


nora ana liyanira
ingkang maujud saiki
Sunan Giri asasmita
dhumatêng Jêng Sunan Kali
mangkana Sunan Kali
alon pangandikanipun
sarwi anarik pêdhang
ingasta pan sarwi angling
lah puniki punapa ing aranira


Sèh Sitijênar lingira
Allah ingkang katon iki
gya sinabêt jangganira
pêdhot mastaka nèng siti
badan gumuling siti
rah abrit bêlabar wau
Sunan Kali ngandika
dene Allah rahe abrit
badanira gumluntung lir witing pisang


gêtih abang tanpa swara
sêkala 
- ingkang rah abrit
sumilak amalih pêthak
adikir gandanya amrik
lailaha ilahi
Mukhamad Rasullullahu
dikire kang ponang rah
badan musna rah tan kèksi
ya ta nabda Jêng Susunan Kalijaga


dene lir patining setan
badane musna tan kèksi
Sèh Sitijênar nyuwara
mungguh wong urip puniki
gugua ing liyaning
tokhide maring Hyang Agung
sayêkti akapiran
nora prapta kang kinapti
iya iku kabegalan anèng marga


ya ta Sunan Kalijaga
sabat pitu dèn dhawuhi
apa ta padha anuta
marang gurunira sami
kapitu aturnèki
tan wontên sulayanipun
lajêng sami kinisas
layon musna pitu sami
sami mèsêm sagung pra wali sêdaya


sami sokur ing Hyang Suksma
gêntya winurcitèng kawi
Dipati Andayaningrat
ing Pêngging sampun ngêmasi
putra jalu sawiji
gumantya ing lênggahipun
Ki Agêng Pêngging nama
pan sampun apalakrami
wus pêputra kêkalih prasami priya


ingkang sêpuh wastanira
Kêbo Kanigara nênggih
kang rayi pêparabira
Kêbo Kênanga puniki
sami apêkik-pêkik
Ki Agêng Pêngging cinatur
puput ing yuswanira
Kêbo Kênanga gumanti
lênggahira kang rama brôngta asmara


Asmaradana
tan arsa agama nabi
sira Kêbo Kanigara
pan maksih Buda idhêpe
sira Sang Kêbo Kênanga
antuk wahyuning Suksma 
-
sarengat nabi panutub
wus manjing agama Islam


sêdaya wadya gung alit
tan ana rêngating nala
ajrih asih lulut kabèh
tan ana malang ing karsa
sangêt arjaning desa
wadya Pêngging langkung agung
kêbo sapi glar pangonan


nadyan akèha dipati
lan ki agêng nora padha
ing Pêngging panjênêngane
kocapa pan sampun krama
nênggih Kêbo Kênanga
sangsaya lami cinatur
Ki Agêng Pêngging sêmana


ngawruhi agama suci
gêguru Sèh Sitijênar
Ki Agêng Tingkir kanthine
Ki Agêng Tingkir kang raka
mantêp agamanira
lir atunggil yayah ibu
tan ana rasa rumôngsa


ing lair tumêkèng batin
ing dunya têkèng akerat
Ki Agêng Pêngging idhêpe
mring Ki Agêng Tingkir ika
tunggil saciptanira
sawab sami tunggil guru
maring Ki Sèh Sitijênar


padhukuhane ing Tingkir
dhêdhepok ing ardi Purwa
langkung kuwat ngibadahe
kapungkur kamuktènira
suka sokur satitah
sangsaya sangêt manêkung
mêrtapa amrih kasidan


gêntia winuwus malih
turune Bondhan Kêjawan
kang jumênêng Tarub mangke
Ki Agêng Gêtas Pandhawa
pawèstri arinira
mapan sampun krama antuk
kêlawan Ki Agêng Ngêrang


Ki Gêtas Pandhawa singgih
kêcatur kathah putranya
pêpitu iku kathahe
kang nênêm iku wanodya
kang sêpuh iku priya
ginadhang-gadhang puniku
bisa anggêntèni rama


nênggih kang sêpuh
- pribadi
awasta Ki Agêng Sela
arine sêdaya wadon
cinatur gancaring kôndha
pan sampun sami krama
dènira kêkadang atut
adhêdhukuh sowang-sowang


mangkana ingkang winarni
kang sêpuh Ki Agêng Sela
adadya pangaubane
pra kadang-kadang sêdaya
sami sangêt bêktinya
sungkême mring kadang sêpuh
pan kinarya tuwa-tuwa


Ki Agêng Sela anênggih
pakaryanya asêsawah
punika pakarêmane
agung dènnya karya dana
kocapa cinarita
marang sabin arsa macul
ing wayah sampune Asar


sarwi udan riwis-riwis
mêndhung pêtêng alimêngan
ki agêng amacul dhewe
datan ana rewangira
sira Ki Agêng Sela
sêmana kagèt andulu
ana kaki-kaki tuwa


ing wayah sampune akir
praptanira tanpa sangkan
amarani kyai gêdhe
sêmana awas tumingal
ika Ki Gêdhe Sela
dene kaki-kaki sêpuh
praptanira tanpa sangkan


ingkang rupa kaki-kaki
sêksana lajêng cinandhak
nulya jumêgur swarane
ki tuwa tan bisa polah
pan saking rosanira
saya kêncêng dènnya gêlut
ki gêdhe kêlangkung kuwat


kang mindha rupa sru budi
ingêntèkkên rosanira
udrêg nèng sawah karone
ki tuwa tan bisa obah
ki agêng lèrèh sigra
kang gêlap binêkta mantuk
ingaturkên Sultan Dêmak


sampun kinunjara wêsi
balêdhèg wau kang kêna

- duk pitung dina lamine
ana nini-nini prapta
têtinjo mring kunjara
pan sarwi ambêkta banyu
siniramakên kunjara


ya ta ingkang gêlap muni
swarane lir langit rêbah
kang kunjara wêsi bojod
gêlap mumbul ing awiyat
eram sagung tumingal
wong Dêmak sêdaya gêtun
dadya wau amicara


kang arupa nini nini
mring kunjara nyiram toya
lah iku baya bojone
wus kasub kajana priya
yèn Ki Agêng Sêsela
asêkti prawira punjul
tôndha bisa nyêkêl gêlap


Ki Agêng Sêsela mulih
sapraptanira ing Sela
wontên dhalang purwa mangke
pakaryanira bêbarang
mayang dhatêng ing Sela
ki dhalang rabine ayu
punjul lawan èstri kathah


singa mulat lênglêng brangti
marang rabine ki dhalang
saking ngluwihi ayune
singa kang mulat kasmaran
jalu èstri kang mulat
sêmana tumulya katur
dhumatêng Ki Agêng Sela


sêksana dipun timbali
dhatêng ki agêng ing Sela
nyata yèn ayu warnane
sêkala ki agêng brôngta
cipta kinarya garwa
ya ta wau enjingipun
pinêpak uwong ing Sela


ki dhalang kinèn matèni
dhumatêng Ki Agêng Sela
wong Sela ngêmbuli kabèh
dhalangira wus palastra
kang wasta Dhalang Bicak
sampune ki dhalang lampus
rabine nulya dèn alap


wus katur sêdayanèki
dhatêng Ki Agêng Sêsela
wayang utawi kêmpule

- ki agêng sarêng atômpa
kêlangkung sukanira
rabine dhalang pinundhut
dhumatêng Ki Agêng Sela


kêlawan kêmpule singgih
lajêng pinaringan aran
Ki Bicak kinarya bêndhe
karya wasiyat ing Sela
ri sampunnya mangkana
Ki Agêng Sêsela wau
sawusnya pêjah ki dhalang


dilalah galihnya lali
rêmênira mring bok dhalang
saking prabawane bêndhe
sirna larut dènnya brôngta
kadya ta tinambanan
mangkana wau winuwus
ingkang bêndhe ingestrenan


mring Kangjêng Sinuwun Kali
pinêca dadi pratôndha
sapa kang kanggonan bêndhe
pinêsthi dadi narendra
bêndhe têtêngêr yuda
yèn tinabuh munya ngungkung
nèng tawang unggul kang yuda


kunêng ta ing lami-lami
Ki Agêng Sela pêputra
pan amung nênêm kathahe
prasami èstri sêdaya
ingkang sawiji priya
jangkêp pitu ragilipun
putra jalu ing Sêsela


kang putra sêdaya sami
wau Ki Agêng Sêsela
sampun wisma dhewe-dhewe
sagunge kang para putra
atut apalakrama
dènira kêkadang runtut
tan pêgat sanjan-sinanjan


kunêng carita mangsuli
putrane Ki Agêng Ngêrang
Ki Agêng Ênis putrane
Ki Agêng Ênis punika
kêkalih putranira
kang satunggal jalu sêpuh
Kyai Juru wastanira


satunggil arine èstri
kêmantu Ki Agêng Sela
Ki Pêmanahan arane
atut dènnya palakrama

- tan ana kang suwala
bêkti nastiti ing kakung
miwah dènnya akêkadang


kang nama Ki Juru iki
kêlawan Ki Pêmanahan
kathah ngarani kadange
tunggil ibu lawan rama
ingkang dèrèng pariksa
sayêktine Kyai Juru
ipene Ki Pêmanahan


apanjang lamun winarni
gancare ingkang carita
mangke cinêndhak kandhane
kandhane Ki Ngênis ika
gênti Dêmak winarna
Kangjêng Sultan Bintarèku
agung wadyane sri nata


Sinom
ya ta mangke winurcita
Kangjêng Sultan Bintarèki
pan sampun miyarsa warta
solahe Ki Agêng Pêngging
sultan waspadèng batin
lamun kalih ciptanipun
tan marêm adhêdhêkah
nênggih ki agêng ing Pêngging
ciptanira angregoni madêg nata


ya ta Jêng Sultan Bintara
anuduh mantri kêkalih
caraka nulya umangkat
nimbali Ki Agêng Pêngging
kawan dasa kang ngiring
jêjaranan lampahipun
kang pungkur ing Bintara
gêgancangan anèng margi
pan lêstari lampahe caraka Dêmak


datan kawarna ing marga
lampahe caraka prapti
wus panggih dutaning nata
kêlawan Ki Agêng Pêngging
caraka matur aris
kula ingutus sang prabu
andika tinimbalan
dhatêng ing Dêmak nêgari
asarênga kêlawan lampah kawula


Ki Agêng Pêngging ngandika
wong punapa awak mami
tinimbalan ing narendra
endah punapa wong santri
ngandika mring nêrpati
botên wêruh basanipun
hèh
- caraka mantuka
dhatêng ing Dêmak nêgari
lah matura kawula anuwun duka


caraka mantuk sêksana
merang datan antuk kardi
ya ta ingkang kawarnaa
nênggih ki agêng ing Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun prapta panggih lan Kêbo Kênanga


wus sami tata alênggah
ngandika Ki Agêng Tingkir
yayi sira tinimbalan
mring Jêng Sultan Bintarèki
apa wadine yayi
dene sira tan lumaku
kang rayi aturira
punapa damêle ugi
wong dhêdhukuh tinimbalan ing narendra


ki agêng ing ardi Purwa
pangandikanira aris
lah yayi aja mangkana
sira kêbawah nêrpati
apa ta sira yayi
tan ngrasa kêbawah ratu
lêmah kang sira ambah
saisine tanah Jawi
kabèh iku yayi kagungane nata


Ki Agêng Pêngging turira
Allah ingkang darbe bumi
kadar ta sêdya punapa
wong dhêdhukuh dèn timbali
angling Ki Agêng Tingkir
aja wangkot ariningsun
ja kotampani lômba
aja anggêgampang pikir
kang pakewuh yayi sira jaganana


bêcik sira lumakua
ingsun yayi atut wuri
môngsa tegaa mring sira
pakewuh ingsun calangi
kalênthing wadhah mangsin
sira maksih mambu-mambu
mênawi sri narendra
èngêt marang sira yayi
maksih pira dohira lawan sang nata


samêngkone sri narendra
eling wangsane nèng dèsi
Ki Agêng Pêngging aturnya 
-
dhumatêng Ki Agêng Tingkir
mênggah kawula ngriki
kadi botên sapuniku
mokal wong madêg nata
èngêt sanak kawlasasih
lali sanak kalingan ing kawibawan


kang raka mangsuli sabda
lah aja mangkono yayi
abote uwong agêsang
yèn mopo printahing aji
dadi apa wong urip
yèn ora manut ing ratu
dadine kêkandhangan
tinampanan ngêregoni
iku yayi ingkang kaya karêpira


aja tanggung ing pratingkah
wasisan ngadêgna baris
dadi nora kêngtanggungan
aja sira mungal-mungil
yèn ana wong kang jail
têmah kêtail riningsun
uwong jawal katriwal
ngakali melik sathithik
dèn rumôngsa yayi sira wong ngawula


Ki Agêng Pêngking aturnya
lah ta kakang kadipundi
ing ngriki wontên punapa
bilai lara lan pati
sintên ingkang darbèni
kagunganira Hyang Agung
dèrènge wontên badan
pêpêsthèn dinamêl dhingin
awon sae ing lokhil makphul wus dadya


kawula dèrèng tumitah
papêsthène sampun dadi
pati uripe kawula
bêgja lara lawan pati
sintên wagêd ngowahi
lan panjang cêndhaking umur
yèn wus karsaning Suksma
pinarêng praptaning pêsthi
tan liya mung lamahuju daillallah


Ki Agêng Tingkir lingira
iya yayi apa maning
yèn wus mantêp tekadira
pun kakang têka ngamini
sadina mituturi
sêmana pan sampun surup
kalihnya 
- sami salat
sawusira salat Magrib
ingkang raka sêdalu sinobya-sobya


ing dalu arêringgitan
sira ki agêng ing Pêngging
anyugata ingkang raka
ringgit bèbèr ingkang nami
sêmana amarêngi
garwanira wawrat sêpuh
lair ingkang wawratan
ing sasi Jumadilakir
tanggal kaping wolu anuju taun Dal


marêngi môngsa kalima
dinanira Rêbo Lêgi
wayahe bangun raina
miyos jalu warna pêkik
ya ta Ki Agêng Tingkir
sakêlangkung bungahipun
pratuwin ingkang rama
kêlangkung suka kang galih
ingkang nonton sêdaya pan kagegeran


ana kêluwung gêng prapta
têtiga anyêrot kali
garimis pêtêng sakala
ngandika Ki Agêng Tingkir
yayi putramu iki
ingsun paringi jêjuluk
Mas Karèbèt kang nama
ya dene sira marêngi
sira nanggap wayang bèbèr lairira


Ki Agêng Pêngging turira
anuwun kakang prayogi
angsala sawab sampeyan
mugi kalisa sêsakit
kawula inggih darmi
sampeyan ingkang sêsunu
muga pinanjangêna
yuswane kang jabang bayi
mugi-mugi angsala brêkat sampeyan


cinarita tigang dina
Ki Agêng Tingkir nèng Pêngging
ya ta ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur marang sang aji
pamopone Ki Agêng Pêngging ngandikan


kangjêng sultan ing Bintara
sigra 
- dènnya animbali
mring Ki Gêdhe Wanapala
kang rama rêkyana patih
tan adangu wus prapti
ing ngarsanira sang prabu
Ki Gêdhe Wanapala
kang putra kinarya patih
angandika kangjêng sultan ing Bintara


lah ta kakang ana karya
patut sira kang nindaki
anggawaa sual ingwang
iya dadi wakil mami
marang Ki Jêbèng Pêngging
rong prakara sual ingsun
hèh kakang wruhanira
ana kêrasa ing ati
bokmênawa ing têmbe dadi wisuna


benjang sapungkur manira
êndi kang dipun karêpi
ingkang ana luwih ana
suwung luwih suwungnèki
êndi kang dèn karêpi
saking salah sijinipun
dene ta karsaningwang
kakang sira wus mangêrti
sigra lèngsèr ki gêdhe ing Wanapala


sabab sêkawan binêkta
Ki Gêdhe Wanapalèki
datan kawarna ing marga
lampahe wus praptèng Pêngging
wus panggih anèng panti
Ki Agêng Pêngging lon muwus
ki agêng pêkênira
inggih wong agung ing pundi
lawan sintên ingkang sinambat ing trisna


ki gêdhe ing Wanapala
aris dènira nauri
manira têtiyang Dêmak
dutane sri narapati
dinuta mring sirèki
maringakên sualipun
jêng sultan ing Bintara
dene sira mati ragi
iya luwih saking ing para pandhita


apa ingkang sira sêja
timbalane sri bupati
jawabên ingkang pratela
sual kang kalih prakawis
aja sêlayèng kapti
siya-siya têmahipun
marang ing badanira
aja nganggo ngrangkêp 
- kardi
dadi sira akarya kasmarèng gêsang

putrajalu kèh kaplêsat
Radèn Gugur sêmana wus angungsi
atapa munggah ing gunung
tan purun tunggil kadang
mati raga adhêdhukuh gunung Lawu
sakêlangkung mati raga
emut wijiling nêrpati

wadya Dêmak kawuwusa malih
wus manjing kêdhaton
anjêjarah jro pura isine
kang paseban binubrah tumuli
kinarya surambi
Dêmak badhenipun

pan gumuruh wadya lit ngusungi
gung sêlur ponang wong
pra dipati abubuhan kabèh
Pêcattôndha ing Têrung winarni
pan umadêg baris
dèrèng purun nungkul

kang mawi jrih solahirèng nguni
kang sampun kêlakon
Sunan Ngudung kala kêsambute
Pêcattôndha ingkang amêjahi
dadya abêbiting
Ki Dipati Têrung

Pangran Kudus anuduh dipati
pêpitu kang kinon
anggitika ing Têrung yudane
pan kalindhih sagunging dipati
samya atur uning
mring Pangeran Kudus

ingkang maksih anèng Majapait
lumampah kang kinon
pra dipati atur sor yudane
Kangjêng Pangran Kudus anindaki
tan mawi wadya lit
amung wong pêpitu

praptèng pakuwon kang pra dipati
gumrah kang pawartos
wadya Têrung saningga yudane
myarsa lamun senapati prapti
angongak ing biting
katingal kang mungsuh

yutan wêndran ingkang sami prapti
pangrasane kang wong
wadya Têrung samya ngênês tyase
pra dipati manahira miris
rêmbag pra dipati
angaturi nungkul

adipati ing Têrung nuruti
anduta kang uwong
apan sarwi mundhi nuwalane
sampun katur Pangran Kudus nênggih
atur pati urip
Ki Dipati Têrung

Pangran Kudus asuka ing galih
angandika alon
dhingin paman bok iya mangkene
nora kongsi wong cilik kèh mati
si paman dipati
sumêlang maring sun

dumèh kangjêng rama seda dhingin
nèng têngah palugon
pan si paman marwasèng yudane
iya apa wong urip puniki
tan wêruh ing pêsthi
takdiring Hyang Agung

duta Têrung lêga ingkang ati
tyasira cumêplong
dene Pangran Kudus timbalane
wus tinulak caraka wotsari
sampun dèn paringi
kang surat wêwangsul

praptèng biting kang duta kêpanggih
dyan umatur alon
ponang surat sinuksmèng driyane
lêga ing tyas myat têmbunging tulis
mapan iki wali
nora laku bujuk

sigra mêdal mring jawining biting
gumêrah ponang wong
sampun prapta ing pêbarisane
Pangran Kudus utusan nimbali
praptèng ngarsa panggih
lan Dipati Têrung

arsa nêmbah ing Têrung Dipati
cinêgah wotsinom
têmah sami sêsalaman bae
Pangran Kudus angandika aris
lah ngarah punapi
paman lawan ulun

inggih paman samya nunggil jinis
ki dipati bukoh
Pêcattôndha mangrêpa ature
ngaturakên pati lawan urip
miwahanak rabi
rajabrana katur

Pangran Kudus suka aningali
angandika alon
paman dawêg kula sowanake
marang Dêmak panggiha pribadi
lan raka pribadi
tuwin sang awiku

Sang Dipati Bintara anênggih
lêga tyase bolong
ingkang paman kabêkta lampahe
miwah Kangjêng Sunan Benang nênggih
pan trustha ing galih
Pêcattôndha katur

wus apanggih lan raka dipati
Bintara sang katong
asru nangis sumungkêm padane
lêpat kula katura sang aji
kang raka ningali
wêlase kêlangkung

lah wungua ariningsun yayi
aywa walangatos
ing samêngko sun bubuhi kowe
wadyanira iridên prasami
marang Majapait
padha usung-usung


Pêcattôndha umatur ngabêti
tan lêngganèng pakon
sigra budhal sawadyabalane
sapraptane nagri Majapait
nulya dèn bubuhi
Ki Dipati Têrung


usung-usung kang bakal surambi
sagunge ponang wong
kang paseban pajêksan ginawe
wus ingusung saking Majapait
mangkana winarni
kang gêgaman agung


budhal saking nagri Majapait
ambrubul ponang wong
tan kawarna ing marga lampahe
sampun prapta ing Dêmak nêgari
gumrah kang ningali
munggèng alun-alun


Adipati Bintara wus mijil
saking jro kêdhaton
wus pinarak munggèng pasebane
Pangran Kudus sumiwi ing ngarsi
lan kang paman nênggih
Adipati 
- Têrung


sarêng nêmbah ing pada sang yogi
sang dipati alon
ngaturakên purwa wêkasane
sasolahake nalika ajurit
miwah Sang Dipati
Têrung nungkulipun


sakêlangkung sukane sang yogi
angandika alon
iya apa kang kinarêpake
liya saking agamaning nabi
rèhning sangu mati
pan turun-tumurun


yèn nampika agamaning nabi
mati urip ewoh
Ki Bintara lah paran karsane
maring arinira si dipati
ing Têrung puniki
ki agêng wotsantun


inggih maksih têtêpa dipati
ing Têrung pilunggoh
angradina bang wetan gamane
natrapêna agamaning nabi
poma dèn nastiti
sri nata anuwun


Sinom
wus samya apamondhokan
sagunge para dipati
putranira Pêcattôndha
ing Têrung ayu linuwih
pinanggihakên mangkin
kêlawan Pangeran Kudus
wus panggih anèng Dêmak
Pangeran Kudus ingêlih
Sunan Kudus ing mangke pêparabira


mangkana ing dina Soma
pakumpulan para wali
Sang Adipati Bintara
sêdaya sami ngèstrèni
ingangkat jênêngnèki
nama Senapati Jimbun
Panêmbahan Bintara
ratu murwani agami
ya ta kunêng gênti ingkang kawarnaa


ing Dêmak sangsaya arja
misuwur satanah Jawi
jumênênge Sultan Dêmak
panggulu Jêng Sunan Giri
kathah kang guru ngèlmi
mring para wali sêdarum

- nanging awarna-warna
kang sami dipun guroni
ana ingkang gêguru Sèh Sitijênar


putranira Ki Dipatya
Andayaningrat ing Pêngging
lan ingkang putra jêng sultan
Pangeran Panggung kang nami
sami gêguru ngèlmi
mring Sitijênar puniku
ya ta sangsaya kathah
kang sami angalap ngèlmi
puruhita dhatêng Ki Sèh Sitijênar


kathah kang tilar jumungah
mangkana Jêng Sunan Giri
kêlangkung rudityanira
pakumpulan para wali
pêpak anèng ing mêsjid
jêng sunan ngandika arum
paran ing karsanira
sagunge kang para wali
aprakara Kiyai Sèh Sitijênar


dene samêngkone iya
amulangkên ngèlmu gaib
ninggal sunatul jumungah
lamun kinèndêlna pêsthi
têmah nyuwungkên masjid
wong Jawa padha kêlayu
iya ing ngèlmu gampang
umatur kang para wali
yèn aparêng prayogine tinimbalan


ingantêpa sêdyanira
yèn kenging kinèn mantuni
kêlamun botên puruna
kinisas ukumirèki
sawab duk kangjêng nabi
gih wontên lêpiyanipun
anami Sèh Mubarak
kocap ing Kitab Nawawi
pan kinisas ing ngarsane Rasullullah


awit anêrajang sarak
anglairkên ngèlmi gaib
kêkêran Jêng Rasullullah
nginakkên sarak jêng nabi
mangke wontên miyosi
inggih ingkang purun-purun
Jêng Sunan Giri nabda
kêtib lumakua kalih
aturana Kiyai Sèh Sitijênar


- marang ing Giri barênga
kêlawan lakumu sami
kang kinèn sigra umentar
datan kawarna ing margi
prapta dalêmirèki
Ki Sèh Sitijênar pangguh
kêtib kalih manêmbah
kyai kawula tinuding
angaturi inggih dhumatêng sampeyan


dhatêng ing Giri sarênga
kêlawan ing lampah mami
Sèh Sitijênar manabda
wruhanira sira kalih
Sèh Sitijênar sêpi
saiki Allah kang mujud
wisira umatura
nêmbah lèngsèr duta kalih
tan kawarna ing Giri pan sampun prapta


lajêng tumamèng ngayunan
manêmbah duta kêkalih
dhuh gusti ulun dinuta
nimbali Sèh Sitikuning
jawabipun puniki
Ki Sèh Sitijênar suwung
mung Allah ingkang ana
Sunan Giri duk miyarsi
ya ta mèsêm wusana alon ngandika


hèh sira karo balia
Allah sun undang saiki
barênga lan lakunira
têkaa ing ngarsa mami
mentar duta kêkalih
datan kawurcitèng ênu
wus prapta wismanira
Ki Sèh Sitijênar panggih
ya ta matur wau duta kalihira


Allah sampeyan ngandikan
dhumatêng Jêng Sunan Giri
Sèh Sitijênar ngandika
ingkang maujud saiki
Sitijênar kang linggih
lah wis matura sirèku
duta kalih gya mentar
tan kawarna anèng margi
sampun prapta anèng ing Giri sêmana


manêmbah alon turira
kawula sampun tinuding
Sèh Sitijênar lingira
Sèh Sitijênar kang linggih
ya ta Jêng Sunan Giri
pangandikanira 
- arum
karo sira balia
matura ingkang prayogi
Sitijênar sarta Allah sun prih têka


iya ana ngarsaningwang
duta kalih mentar aglis
prapta wismèng Sitijênar
umatur sarwi wotsari
dhawuhnya Sunan Giri
Sèh Sitijênar puniku
lawan Allah ngaturan
inggih dhumatêng ing Giri
kangjêng sunan pan inggih karsa kêpanggya


mèsêm Ki Sèh Sitijênar
lah payo padha lumaris
duta kalih ngiring wuntat
sabat pitu atut wuri
tan kawarna ing margi
ing Giri pan sampun rawuh
ya ta sami salaman
lawan sagung para wali
sawusira salaman gya tata lênggah


Jêng Sunan Giri ngandika
parandene tan miyosi
inggih sunatul jumungah
mêmuri saraking nabi
amrih ramening mêsjid
Sèh Sitijênar lon muwus
tan ana ran jumungah
miwah tan ana kang masjid
iya amung Allah kang ana sanyata


nora ana liyanira
ingkang maujud saiki
Sunan Giri asasmita
dhumatêng Jêng Sunan Kali
mangkana Sunan Kali
alon pangandikanipun
sarwi anarik pêdhang
ingasta pan sarwi angling
lah puniki punapa ing aranira


Sèh Sitijênar lingira
Allah ingkang katon iki
gya sinabêt jangganira
pêdhot mastaka nèng siti
badan gumuling siti
rah abrit bêlabar wau
Sunan Kali ngandika
dene Allah rahe abrit
badanira gumluntung lir witing pisang


gêtih abang tanpa swara
sêkala 
- ingkang rah abrit
sumilak amalih pêthak
adikir gandanya amrik
lailaha ilahi
Mukhamad Rasullullahu
dikire kang ponang rah
badan musna rah tan kèksi
ya ta nabda Jêng Susunan Kalijaga


dene lir patining setan
badane musna tan kèksi
Sèh Sitijênar nyuwara
mungguh wong urip puniki
gugua ing liyaning
tokhide maring Hyang Agung
sayêkti akapiran
nora prapta kang kinapti
iya iku kabegalan anèng marga


ya ta Sunan Kalijaga
sabat pitu dèn dhawuhi
apa ta padha anuta
marang gurunira sami
kapitu aturnèki
tan wontên sulayanipun
lajêng sami kinisas
layon musna pitu sami
sami mèsêm sagung pra wali sêdaya


sami sokur ing Hyang Suksma
gêntya winurcitèng kawi
Dipati Andayaningrat
ing Pêngging sampun ngêmasi
putra jalu sawiji
gumantya ing lênggahipun
Ki Agêng Pêngging nama
pan sampun apalakrami
wus pêputra kêkalih prasami priya


ingkang sêpuh wastanira
Kêbo Kanigara nênggih
kang rayi pêparabira
Kêbo Kênanga puniki
sami apêkik-pêkik
Ki Agêng Pêngging cinatur
puput ing yuswanira
Kêbo Kênanga gumanti
lênggahira kang rama brôngta asmara


Asmaradana
tan arsa agama nabi
sira Kêbo Kanigara
pan maksih Buda idhêpe
sira Sang Kêbo Kênanga
antuk wahyuning Suksma 
-
sarengat nabi panutub
wus manjing agama Islam


sêdaya wadya gung alit
tan ana rêngating nala
ajrih asih lulut kabèh
tan ana malang ing karsa
sangêt arjaning desa
wadya Pêngging langkung agung
kêbo sapi glar pangonan


nadyan akèha dipati
lan ki agêng nora padha
ing Pêngging panjênêngane
kocapa pan sampun krama
nênggih Kêbo Kênanga
sangsaya lami cinatur
Ki Agêng Pêngging sêmana


ngawruhi agama suci
gêguru Sèh Sitijênar
Ki Agêng Tingkir kanthine
Ki Agêng Tingkir kang raka
mantêp agamanira
lir atunggil yayah ibu
tan ana rasa rumôngsa


ing lair tumêkèng batin
ing dunya têkèng akerat
Ki Agêng Pêngging idhêpe
mring Ki Agêng Tingkir ika
tunggil saciptanira
sawab sami tunggil guru
maring Ki Sèh Sitijênar


padhukuhane ing Tingkir
dhêdhepok ing ardi Purwa
langkung kuwat ngibadahe
kapungkur kamuktènira
suka sokur satitah
sangsaya sangêt manêkung
mêrtapa amrih kasidan


gêntia winuwus malih
turune Bondhan Kêjawan
kang jumênêng Tarub mangke
Ki Agêng Gêtas Pandhawa
pawèstri arinira
mapan sampun krama antuk
kêlawan Ki Agêng Ngêrang


Ki Gêtas Pandhawa singgih
kêcatur kathah putranya
pêpitu iku kathahe
kang nênêm iku wanodya
kang sêpuh iku priya
ginadhang-gadhang puniku
bisa anggêntèni rama


nênggih kang sêpuh
- pribadi
awasta Ki Agêng Sela
arine sêdaya wadon
cinatur gancaring kôndha
pan sampun sami krama
dènira kêkadang atut
adhêdhukuh sowang-sowang


mangkana ingkang winarni
kang sêpuh Ki Agêng Sela
adadya pangaubane
pra kadang-kadang sêdaya
sami sangêt bêktinya
sungkême mring kadang sêpuh
pan kinarya tuwa-tuwa


Ki Agêng Sela anênggih
pakaryanya asêsawah
punika pakarêmane
agung dènnya karya dana
kocapa cinarita
marang sabin arsa macul
ing wayah sampune Asar


sarwi udan riwis-riwis
mêndhung pêtêng alimêngan
ki agêng amacul dhewe
datan ana rewangira
sira Ki Agêng Sela
sêmana kagèt andulu
ana kaki-kaki tuwa


ing wayah sampune akir
praptanira tanpa sangkan
amarani kyai gêdhe
sêmana awas tumingal
ika Ki Gêdhe Sela
dene kaki-kaki sêpuh
praptanira tanpa sangkan


ingkang rupa kaki-kaki
sêksana lajêng cinandhak
nulya jumêgur swarane
ki tuwa tan bisa polah
pan saking rosanira
saya kêncêng dènnya gêlut
ki gêdhe kêlangkung kuwat


kang mindha rupa sru budi
ingêntèkkên rosanira
udrêg nèng sawah karone
ki tuwa tan bisa obah
ki agêng lèrèh sigra
kang gêlap binêkta mantuk
ingaturkên Sultan Dêmak


sampun kinunjara wêsi
balêdhèg wau kang kêna

- duk pitung dina lamine
ana nini-nini prapta
têtinjo mring kunjara
pan sarwi ambêkta banyu
siniramakên kunjara


ya ta ingkang gêlap muni
swarane lir langit rêbah
kang kunjara wêsi bojod
gêlap mumbul ing awiyat
eram sagung tumingal
wong Dêmak sêdaya gêtun
dadya wau amicara


kang arupa nini nini
mring kunjara nyiram toya
lah iku baya bojone
wus kasub kajana priya
yèn Ki Agêng Sêsela
asêkti prawira punjul
tôndha bisa nyêkêl gêlap


Ki Agêng Sêsela mulih
sapraptanira ing Sela
wontên dhalang purwa mangke
pakaryanira bêbarang
mayang dhatêng ing Sela
ki dhalang rabine ayu
punjul lawan èstri kathah


singa mulat lênglêng brangti
marang rabine ki dhalang
saking ngluwihi ayune
singa kang mulat kasmaran
jalu èstri kang mulat
sêmana tumulya katur
dhumatêng Ki Agêng Sela


sêksana dipun timbali
dhatêng ki agêng ing Sela
nyata yèn ayu warnane
sêkala ki agêng brôngta
cipta kinarya garwa
ya ta wau enjingipun
pinêpak uwong ing Sela


ki dhalang kinèn matèni
dhumatêng Ki Agêng Sela
wong Sela ngêmbuli kabèh
dhalangira wus palastra
kang wasta Dhalang Bicak
sampune ki dhalang lampus
rabine nulya dèn alap


wus katur sêdayanèki
dhatêng Ki Agêng Sêsela
wayang utawi kêmpule

- ki agêng sarêng atômpa
kêlangkung sukanira
rabine dhalang pinundhut
dhumatêng Ki Agêng Sela


kêlawan kêmpule singgih
lajêng pinaringan aran
Ki Bicak kinarya bêndhe
karya wasiyat ing Sela
ri sampunnya mangkana
Ki Agêng Sêsela wau
sawusnya pêjah ki dhalang


dilalah galihnya lali
rêmênira mring bok dhalang
saking prabawane bêndhe
sirna larut dènnya brôngta
kadya ta tinambanan
mangkana wau winuwus
ingkang bêndhe ingestrenan


mring Kangjêng Sinuwun Kali
pinêca dadi pratôndha
sapa kang kanggonan bêndhe
pinêsthi dadi narendra
bêndhe têtêngêr yuda
yèn tinabuh munya ngungkung
nèng tawang unggul kang yuda


kunêng ta ing lami-lami
Ki Agêng Sela pêputra
pan amung nênêm kathahe
prasami èstri sêdaya
ingkang sawiji priya
jangkêp pitu ragilipun
putra jalu ing Sêsela


kang putra sêdaya sami
wau Ki Agêng Sêsela
sampun wisma dhewe-dhewe
sagunge kang para putra
atut apalakrama
dènira kêkadang runtut
tan pêgat sanjan-sinanjan


kunêng carita mangsuli
putrane Ki Agêng Ngêrang
Ki Agêng Ênis putrane
Ki Agêng Ênis punika
kêkalih putranira
kang satunggal jalu sêpuh
Kyai Juru wastanira


satunggil arine èstri
kêmantu Ki Agêng Sela
Ki Pêmanahan arane
atut dènnya palakrama

- tan ana kang suwala
bêkti nastiti ing kakung
miwah dènnya akêkadang


kang nama Ki Juru iki
kêlawan Ki Pêmanahan
kathah ngarani kadange
tunggil ibu lawan rama
ingkang dèrèng pariksa
sayêktine Kyai Juru
ipene Ki Pêmanahan


apanjang lamun winarni
gancare ingkang carita
mangke cinêndhak kandhane
kandhane Ki Ngênis ika
gênti Dêmak winarna
Kangjêng Sultan Bintarèku
agung wadyane sri nata


Sinom
ya ta mangke winurcita
Kangjêng Sultan Bintarèki
pan sampun miyarsa warta
solahe Ki Agêng Pêngging
sultan waspadèng batin
lamun kalih ciptanipun
tan marêm adhêdhêkah
nênggih ki agêng ing Pêngging
ciptanira angregoni madêg nata


ya ta Jêng Sultan Bintara
anuduh mantri kêkalih
caraka nulya umangkat
nimbali Ki Agêng Pêngging
kawan dasa kang ngiring
jêjaranan lampahipun
kang pungkur ing Bintara
gêgancangan anèng margi
pan lêstari lampahe caraka Dêmak


datan kawarna ing marga
lampahe caraka prapti
wus panggih dutaning nata
kêlawan Ki Agêng Pêngging
caraka matur aris
kula ingutus sang prabu
andika tinimbalan
dhatêng ing Dêmak nêgari
asarênga kêlawan lampah kawula


Ki Agêng Pêngging ngandika
wong punapa awak mami
tinimbalan ing narendra
endah punapa wong santri
ngandika mring nêrpati
botên wêruh basanipun
hèh
- caraka mantuka
dhatêng ing Dêmak nêgari
lah matura kawula anuwun duka


caraka mantuk sêksana
merang datan antuk kardi
ya ta ingkang kawarnaa
nênggih ki agêng ing Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun prapta panggih lan Kêbo Kênanga


wus sami tata alênggah
ngandika Ki Agêng Tingkir
yayi sira tinimbalan
mring Jêng Sultan Bintarèki
apa wadine yayi
dene sira tan lumaku
kang rayi aturira
punapa damêle ugi
wong dhêdhukuh tinimbalan ing narendra


ki agêng ing ardi Purwa
pangandikanira aris
lah yayi aja mangkana
sira kêbawah nêrpati
apa ta sira yayi
tan ngrasa kêbawah ratu
lêmah kang sira ambah
saisine tanah Jawi
kabèh iku yayi kagungane nata


Ki Agêng Pêngging turira
Allah ingkang darbe bumi
kadar ta sêdya punapa
wong dhêdhukuh dèn timbali
angling Ki Agêng Tingkir
aja wangkot ariningsun
ja kotampani lômba
aja anggêgampang pikir
kang pakewuh yayi sira jaganana


bêcik sira lumakua
ingsun yayi atut wuri
môngsa tegaa mring sira
pakewuh ingsun calangi
kalênthing wadhah mangsin
sira maksih mambu-mambu
mênawi sri narendra
èngêt marang sira yayi
maksih pira dohira lawan sang nata


samêngkone sri narendra
eling wangsane nèng dèsi
Ki Agêng Pêngging aturnya 
-
dhumatêng Ki Agêng Tingkir
mênggah kawula ngriki
kadi botên sapuniku
mokal wong madêg nata
èngêt sanak kawlasasih
lali sanak kalingan ing kawibawan


kang raka mangsuli sabda
lah aja mangkono yayi
abote uwong agêsang
yèn mopo printahing aji
dadi apa wong urip
yèn ora manut ing ratu
dadine kêkandhangan
tinampanan ngêregoni
iku yayi ingkang kaya karêpira


aja tanggung ing pratingkah
wasisan ngadêgna baris
dadi nora kêngtanggungan
aja sira mungal-mungil
yèn ana wong kang jail
têmah kêtail riningsun
uwong jawal katriwal
ngakali melik sathithik
dèn rumôngsa yayi sira wong ngawula


Ki Agêng Pêngking aturnya
lah ta kakang kadipundi
ing ngriki wontên punapa
bilai lara lan pati
sintên ingkang darbèni
kagunganira Hyang Agung
dèrènge wontên badan
pêpêsthèn dinamêl dhingin
awon sae ing lokhil makphul wus dadya


kawula dèrèng tumitah
papêsthène sampun dadi
pati uripe kawula
bêgja lara lawan pati
sintên wagêd ngowahi
lan panjang cêndhaking umur
yèn wus karsaning Suksma
pinarêng praptaning pêsthi
tan liya mung lamahuju daillallah


Ki Agêng Tingkir lingira
iya yayi apa maning
yèn wus mantêp tekadira
pun kakang têka ngamini
sadina mituturi
sêmana pan sampun surup
kalihnya 
- sami salat
sawusira salat Magrib
ingkang raka sêdalu sinobya-sobya


ing dalu arêringgitan
sira ki agêng ing Pêngging
anyugata ingkang raka
ringgit bèbèr ingkang nami
sêmana amarêngi
garwanira wawrat sêpuh
lair ingkang wawratan
ing sasi Jumadilakir
tanggal kaping wolu anuju taun Dal


marêngi môngsa kalima
dinanira Rêbo Lêgi
wayahe bangun raina
miyos jalu warna pêkik
ya ta Ki Agêng Tingkir
sakêlangkung bungahipun
pratuwin ingkang rama
kêlangkung suka kang galih
ingkang nonton sêdaya pan kagegeran


ana kêluwung gêng prapta
têtiga anyêrot kali
garimis pêtêng sakala
ngandika Ki Agêng Tingkir
yayi putramu iki
ingsun paringi jêjuluk
Mas Karèbèt kang nama
ya dene sira marêngi
sira nanggap wayang bèbèr lairira


Ki Agêng Pêngging turira
anuwun kakang prayogi
angsala sawab sampeyan
mugi kalisa sêsakit
kawula inggih darmi
sampeyan ingkang sêsunu
muga pinanjangêna
yuswane kang jabang bayi
mugi-mugi angsala brêkat sampeyan


cinarita tigang dina
Ki Agêng Tingkir nèng Pêngging
ya ta ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur marang sang aji
pamopone Ki Agêng Pêngging ngandikan


kangjêng sultan ing Bintara
sigra 
- dènnya animbali
mring Ki Gêdhe Wanapala
kang rama rêkyana patih
tan adangu wus prapti
ing ngarsanira sang prabu
Ki Gêdhe Wanapala
kang putra kinarya patih
angandika kangjêng sultan ing Bintara


lah ta kakang ana karya
patut sira kang nindaki
anggawaa sual ingwang
iya dadi wakil mami
marang Ki Jêbèng Pêngging
rong prakara sual ingsun
hèh kakang wruhanira
ana kêrasa ing ati
bokmênawa ing têmbe dadi wisuna


benjang sapungkur manira
êndi kang dipun karêpi
ingkang ana luwih ana
suwung luwih suwungnèki
êndi kang dèn karêpi
saking salah sijinipun
dene ta karsaningwang
kakang sira wus mangêrti
sigra lèngsèr ki gêdhe ing Wanapala


sabab sêkawan binêkta
Ki Gêdhe Wanapalèki
datan kawarna ing marga
lampahe wus praptèng Pêngging
wus panggih anèng panti
Ki Agêng Pêngging lon muwus
ki agêng pêkênira
inggih wong agung ing pundi
lawan sintên ingkang sinambat ing trisna


ki gêdhe ing Wanapala
aris dènira nauri
manira têtiyang Dêmak
dutane sri narapati
dinuta mring sirèki
maringakên sualipun
jêng sultan ing Bintara
dene sira mati ragi
iya luwih saking ing para pandhita


apa ingkang sira sêja
timbalane sri bupati
jawabên ingkang pratela
sual kang kalih prakawis
aja sêlayèng kapti
siya-siya têmahipun
marang ing badanira
aja nganggo ngrangkêp 
- kardi
dadi sira akarya kasmarèng gêsang

Pêcattôndha umatur ngabêti
tan lêngganèng pakon
sigra budhal sawadyabalane
sapraptane nagri Majapait
nulya dèn bubuhi
Ki Dipati Têrung

usung-usung kang bakal surambi
sagunge ponang wong
kang paseban pajêksan ginawe
wus ingusung saking Majapait
mangkana winarni
kang gêgaman agung

budhal saking nagri Majapait
ambrubul ponang wong
tan kawarna ing marga lampahe
sampun prapta ing Dêmak nêgari
gumrah kang ningali
munggèng alun-alun

Adipati Bintara wus mijil
saking jro kêdhaton
wus pinarak munggèng pasebane
Pangran Kudus sumiwi ing ngarsi
lan kang paman nênggih
Adipati Têrung

sarêng nêmbah ing pada sang yogi
sang dipati alon
ngaturakên purwa wêkasane
sasolahake nalika ajurit
miwah Sang Dipati
Têrung nungkulipun

sakêlangkung sukane sang yogi
angandika alon
iya apa kang kinarêpake
liya saking agamaning nabi
rèhning sangu mati
pan turun-tumurun

yèn nampika agamaning nabi
mati urip ewoh
Ki Bintara lah paran karsane
maring arinira si dipati
ing Têrung puniki
ki agêng wotsantun

inggih maksih têtêpa dipati
ing Têrung pilunggoh
angradina bang wetan gamane
natrapêna agamaning nabi
poma dèn nastiti
sri nata anuwun

wus samya apamondhokan
sagunge para dipati
putranira Pêcattôndha
ing Têrung ayu linuwih
pinanggihakên mangkin
kêlawan Pangeran Kudus
wus panggih anèng Dêmak
Pangeran Kudus ingêlih
Sunan Kudus ing mangke pêparabira

mangkana ing dina Soma
pakumpulan para wali
Sang Adipati Bintara
sêdaya sami ngèstrèni
ingangkat jênêngnèki
nama Senapati Jimbun
Panêmbahan Bintara
ratu murwani agami
ya ta kunêng gênti ingkang kawarnaa

ing Dêmak sangsaya arja
misuwur satanah Jawi
jumênênge Sultan Dêmak
panggulu Jêng Sunan Giri
kathah kang guru ngèlmi
mring para wali sêdarum
nanging awarna-warna
kang sami dipun guroni
ana ingkang gêguru Sèh Sitijênar

putranira Ki Dipatya
Andayaningrat ing Pêngging
lan ingkang putra jêng sultan
Pangeran Panggung kang nami
sami gêguru ngèlmi
mring Sitijênar puniku
ya ta sangsaya kathah
kang sami angalap ngèlmi
puruhita dhatêng Ki Sèh Sitijênar

kathah kang tilar jumungah
mangkana Jêng Sunan Giri
kêlangkung rudityanira
pakumpulan para wali
pêpak anèng ing mêsjid
jêng sunan ngandika arum
paran ing karsanira
sagunge kang para wali
aprakara Kiyai Sèh Sitijênar

dene samêngkone iya
amulangkên ngèlmu gaib
ninggal sunatul jumungah
lamun kinèndêlna pêsthi
têmah nyuwungkên masjid
wong Jawa padha kêlayu
iya ing ngèlmu gampang
umatur kang para wali
yèn aparêng prayogine tinimbalan

ingantêpa sêdyanira
yèn kenging kinèn mantuni
kêlamun botên puruna
kinisas ukumirèki
sawab duk kangjêng nabi
gih wontên lêpiyanipun
anami Sèh Mubarak
kocap ing Kitab Nawawi
pan kinisas ing ngarsane Rasullullah

awit anêrajang sarak
anglairkên ngèlmi gaib
kêkêran Jêng Rasullullah
nginakkên sarak jêng nabi
mangke wontên miyosi
inggih ingkang purun-purun
Jêng Sunan Giri nabda
kêtib lumakua kalih
aturana Kiyai Sèh Sitijênar

marang ing Giri barênga
kêlawan lakumu sami
kang kinèn sigra umentar
datan kawarna ing margi
prapta dalêmirèki
Ki Sèh Sitijênar pangguh
kêtib kalih manêmbah
kyai kawula tinuding
angaturi inggih dhumatêng sampeyan

dhatêng ing Giri sarênga
kêlawan ing lampah mami
Sèh Sitijênar manabda
wruhanira sira kalih
Sèh Sitijênar sêpi
saiki Allah kang mujud
wisira umatura
nêmbah lèngsèr duta kalih
tan kawarna ing Giri pan sampun prapta

lajêng tumamèng ngayunan
manêmbah duta kêkalih
dhuh gusti ulun dinuta
nimbali Sèh Sitikuning
jawabipun puniki
Ki Sèh Sitijênar suwung
mung Allah ingkang ana
Sunan Giri duk miyarsi
ya ta mèsêm wusana alon ngandika

hèh sira karo balia
Allah sun undang saiki
barênga lan lakunira
têkaa ing ngarsa mami
mentar duta kêkalih
datan kawurcitèng ênu
wus prapta wismanira
Ki Sèh Sitijênar panggih
ya ta matur wau duta kalihira

Allah sampeyan ngandikan
dhumatêng Jêng Sunan Giri
Sèh Sitijênar ngandika
ingkang maujud saiki
Sitijênar kang linggih
lah wis matura sirèku
duta kalih gya mentar
tan kawarna anèng margi
sampun prapta anèng ing Giri sêmana

manêmbah alon turira
kawula sampun tinuding
Sèh Sitijênar lingira
Sèh Sitijênar kang linggih
ya ta Jêng Sunan Giri
pangandikanira arum
karo sira balia
matura ingkang prayogi
Sitijênar sarta Allah sun prih têka

iya ana ngarsaningwang
duta kalih mentar aglis
prapta wismèng Sitijênar
umatur sarwi wotsari
dhawuhnya Sunan Giri
Sèh Sitijênar puniku
lawan Allah ngaturan
inggih dhumatêng ing Giri
kangjêng sunan pan inggih karsa kêpanggya

mèsêm Ki Sèh Sitijênar
lah payo padha lumaris
duta kalih ngiring wuntat
sabat pitu atut wuri
tan kawarna ing margi
ing Giri pan sampun rawuh
ya ta sami salaman
lawan sagung para wali
sawusira salaman gya tata lênggah

Jêng Sunan Giri ngandika
parandene tan miyosi
inggih sunatul jumungah
mêmuri saraking nabi
amrih ramening mêsjid
Sèh Sitijênar lon muwus
tan ana ran jumungah
miwah tan ana kang masjid
iya amung Allah kang ana sanyata

nora ana liyanira
ingkang maujud saiki
Sunan Giri asasmita
dhumatêng Jêng Sunan Kali
mangkana Sunan Kali
alon pangandikanipun
sarwi anarik pêdhang
ingasta pan sarwi angling
lah puniki punapa ing aranira

Sèh Sitijênar lingira
Allah ingkang katon iki
gya sinabêt jangganira
pêdhot mastaka nèng siti
badan gumuling siti
rah abrit bêlabar wau
Sunan Kali ngandika
dene Allah rahe abrit
badanira gumluntung lir witing pisang

gêtih abang tanpa swara
sêkala ingkang rah abrit
sumilak amalih pêthak
adikir gandanya amrik
lailaha ilahi
Mukhamad Rasullullahu
dikire kang ponang rah
badan musna rah tan kèksi
ya ta nabda Jêng Susunan Kalijaga

dene lir patining setan
badane musna tan kèksi
Sèh Sitijênar nyuwara
mungguh wong urip puniki
gugua ing liyaning
tokhide maring Hyang Agung
sayêkti akapiran
nora prapta kang kinapti
iya iku kabegalan anèng marga

ya ta Sunan Kalijaga
sabat pitu dèn dhawuhi
apa ta padha anuta
marang gurunira sami
kapitu aturnèki
tan wontên sulayanipun
lajêng sami kinisas
layon musna pitu sami
sami mèsêm sagung pra wali sêdaya

sami sokur ing Hyang Suksma
gêntya winurcitèng kawi
Dipati Andayaningrat
ing Pêngging sampun ngêmasi
putra jalu sawiji
gumantya ing lênggahipun
Ki Agêng Pêngging nama
pan sampun apalakrami
wus pêputra kêkalih prasami priya

ingkang sêpuh wastanira
Kêbo Kanigara nênggih
kang rayi pêparabira
Kêbo Kênanga puniki
sami apêkik-pêkik
Ki Agêng Pêngging cinatur
puput ing yuswanira
Kêbo Kênanga gumanti
lênggahira kang rama brôngta asmara

tan arsa agama nabi
sira Kêbo Kanigara
pan maksih Buda idhêpe
sira Sang Kêbo Kênanga
antuk wahyuning Suksma
sarengat nabi panutub
wus manjing agama Islam

sêdaya wadya gung alit
tan ana rêngating nala
ajrih asih lulut kabèh
tan ana malang ing karsa
sangêt arjaning desa
wadya Pêngging langkung agung
kêbo sapi glar pangonan

nadyan akèha dipati
lan ki agêng nora padha
ing Pêngging panjênêngane
kocapa pan sampun krama
nênggih Kêbo Kênanga
sangsaya lami cinatur
Ki Agêng Pêngging sêmana

ngawruhi agama suci
gêguru Sèh Sitijênar
Ki Agêng Tingkir kanthine
Ki Agêng Tingkir kang raka
mantêp agamanira
lir atunggil yayah ibu
tan ana rasa rumôngsa

ing lair tumêkèng batin
ing dunya têkèng akerat
Ki Agêng Pêngging idhêpe
mring Ki Agêng Tingkir ika
tunggil saciptanira
sawab sami tunggil guru
maring Ki Sèh Sitijênar

padhukuhane ing Tingkir
dhêdhepok ing ardi Purwa
langkung kuwat ngibadahe
kapungkur kamuktènira
suka sokur satitah
sangsaya sangêt manêkung
mêrtapa amrih kasidan

gêntia winuwus malih
turune Bondhan Kêjawan
kang jumênêng Tarub mangke
Ki Agêng Gêtas Pandhawa
pawèstri arinira
mapan sampun krama antuk
kêlawan Ki Agêng Ngêrang

Ki Gêtas Pandhawa singgih
kêcatur kathah putranya
pêpitu iku kathahe
kang nênêm iku wanodya
kang sêpuh iku priya
ginadhang-gadhang puniku
bisa anggêntèni rama

nênggih kang sêpuhpribadi
awasta Ki Agêng Sela
arine sêdaya wadon
cinatur gancaring kôndha
pan sampun sami krama
dènira kêkadang atut
adhêdhukuh sowang-sowang

mangkana ingkang winarni
kang sêpuh Ki Agêng Sela
adadya pangaubane
pra kadang-kadang sêdaya
sami sangêt bêktinya
sungkême mring kadang sêpuh
pan kinarya tuwa-tuwa

Ki Agêng Sela anênggih
pakaryanya asêsawah
punika pakarêmane
agung dènnya karya dana
kocapa cinarita
marang sabin arsa macul
ing wayah sampune Asar

sarwi udan riwis-riwis
mêndhung pêtêng alimêngan
ki agêng amacul dhewe
datan ana rewangira
sira Ki Agêng Sela
sêmana kagèt andulu
ana kaki-kaki tuwa

ing wayah sampune akir
praptanira tanpa sangkan
amarani kyai gêdhe
sêmana awas tumingal
ika Ki Gêdhe Sela
dene kaki-kaki sêpuh
praptanira tanpa sangkan

ingkang rupa kaki-kaki
sêksana lajêng cinandhak
nulya jumêgur swarane
ki tuwa tan bisa polah
pan saking rosanira
saya kêncêng dènnya gêlut
ki gêdhe kêlangkung kuwat

kang mindha rupa sru budi
ingêntèkkên rosanira
udrêg nèng sawah karone
ki tuwa tan bisa obah
ki agêng lèrèh sigra
kang gêlap binêkta mantuk
ingaturkên Sultan Dêmak

sampun kinunjara wêsi
balêdhèg wau kang kêna
duk pitung dina lamine
ana nini-nini prapta
têtinjo mring kunjara
pan sarwi ambêkta banyu
siniramakên kunjara

ya ta ingkang gêlap muni
swarane lir langit rêbah
kang kunjara wêsi bojod
gêlap mumbul ing awiyat
eram sagung tumingal
wong Dêmak sêdaya gêtun
dadya wau amicara

kang arupa nini nini
mring kunjara nyiram toya
lah iku baya bojone
wus kasub kajana priya
yèn Ki Agêng Sêsela
asêkti prawira punjul
tôndha bisa nyêkêl gêlap

Ki Agêng Sêsela mulih
sapraptanira ing Sela
wontên dhalang purwa mangke
pakaryanira bêbarang
mayang dhatêng ing Sela
ki dhalang rabine ayu
punjul lawan èstri kathah

singa mulat lênglêng brangti
marang rabine ki dhalang
saking ngluwihi ayune
singa kang mulat kasmaran
jalu èstri kang mulat
sêmana tumulya katur
dhumatêng Ki Agêng Sela

sêksana dipun timbali
dhatêng ki agêng ing Sela
nyata yèn ayu warnane
sêkala ki agêng brôngta
cipta kinarya garwa
ya ta wau enjingipun
pinêpak uwong ing Sela

ki dhalang kinèn matèni
dhumatêng Ki Agêng Sela
wong Sela ngêmbuli kabèh
dhalangira wus palastra
kang wasta Dhalang Bicak
sampune ki dhalang lampus
rabine nulya dèn alap

wus katur sêdayanèki
dhatêng Ki Agêng Sêsela
wayang utawi kêmpule
ki agêng sarêng atômpa
kêlangkung sukanira
rabine dhalang pinundhut
dhumatêng Ki Agêng Sela

kêlawan kêmpule singgih
lajêng pinaringan aran
Ki Bicak kinarya bêndhe
karya wasiyat ing Sela
ri sampunnya mangkana
Ki Agêng Sêsela wau
sawusnya pêjah ki dhalang

dilalah galihnya lali
rêmênira mring bok dhalang
saking prabawane bêndhe
sirna larut dènnya brôngta
kadya ta tinambanan
mangkana wau winuwus
ingkang bêndhe ingestrenan

mring Kangjêng Sinuwun Kali
pinêca dadi pratôndha
sapa kang kanggonan bêndhe
pinêsthi dadi narendra
bêndhe têtêngêr yuda
yèn tinabuh munya ngungkung
nèng tawang unggul kang yuda

kunêng ta ing lami-lami
Ki Agêng Sela pêputra
pan amung nênêm kathahe
prasami èstri sêdaya
ingkang sawiji priya
jangkêp pitu ragilipun
putra jalu ing Sêsela

kang putra sêdaya sami
wau Ki Agêng Sêsela
sampun wisma dhewe-dhewe
sagunge kang para putra
atut apalakrama
dènira kêkadang runtut
tan pêgat sanjan-sinanjan

kunêng carita mangsuli
putrane Ki Agêng Ngêrang
Ki Agêng Ênis putrane
Ki Agêng Ênis punika
kêkalih putranira
kang satunggal jalu sêpuh
Kyai Juru wastanira

satunggil arine èstri
kêmantu Ki Agêng Sela
Ki Pêmanahan arane
atut dènnya palakrama
tan ana kang suwala
bêkti nastiti ing kakung
miwah dènnya akêkadang

kang nama Ki Juru iki
kêlawan Ki Pêmanahan
kathah ngarani kadange
tunggil ibu lawan rama
ingkang dèrèng pariksa
sayêktine Kyai Juru
ipene Ki Pêmanahan

apanjang lamun winarni
gancare ingkang carita
mangke cinêndhak kandhane
kandhane Ki Ngênis ika
gênti Dêmak winarna
Kangjêng Sultan Bintarèku
agung wadyane sri nata

ya ta mangke winurcita
Kangjêng Sultan Bintarèki
pan sampun miyarsa warta
solahe Ki Agêng Pêngging
sultan waspadèng batin
lamun kalih ciptanipun
tan marêm adhêdhêkah
nênggih ki agêng ing Pêngging
ciptanira angregoni madêg nata

ya ta Jêng Sultan Bintara
anuduh mantri kêkalih
caraka nulya umangkat
nimbali Ki Agêng Pêngging
kawan dasa kang ngiring
jêjaranan lampahipun
kang pungkur ing Bintara
gêgancangan anèng margi
pan lêstari lampahe caraka Dêmak

datan kawarna ing marga
lampahe caraka prapti
wus panggih dutaning nata
kêlawan Ki Agêng Pêngging
caraka matur aris
kula ingutus sang prabu
andika tinimbalan
dhatêng ing Dêmak nêgari
asarênga kêlawan lampah kawula

Ki Agêng Pêngging ngandika
wong punapa awak mami
tinimbalan ing narendra
endah punapa wong santri
ngandika mring nêrpati
botên wêruh basanipun
hèhcaraka mantuka
dhatêng ing Dêmak nêgari
lah matura kawula anuwun duka

caraka mantuk sêksana
merang datan antuk kardi
ya ta ingkang kawarnaa
nênggih ki agêng ing Tingkir
sampun miyarsa warti
yèn kang rayi Pêngging iku
tinimbalan mring Dêmak
Ki Agêng Tingkir mring Pêngging
sampun prapta panggih lan Kêbo Kênanga

wus sami tata alênggah
ngandika Ki Agêng Tingkir
yayi sira tinimbalan
mring Jêng Sultan Bintarèki
apa wadine yayi
dene sira tan lumaku
kang rayi aturira
punapa damêle ugi
wong dhêdhukuh tinimbalan ing narendra

ki agêng ing ardi Purwa
pangandikanira aris
lah yayi aja mangkana
sira kêbawah nêrpati
apa ta sira yayi
tan ngrasa kêbawah ratu
lêmah kang sira ambah
saisine tanah Jawi
kabèh iku yayi kagungane nata

Ki Agêng Pêngging turira
Allah ingkang darbe bumi
kadar ta sêdya punapa
wong dhêdhukuh dèn timbali
angling Ki Agêng Tingkir
aja wangkot ariningsun
ja kotampani lômba
aja anggêgampang pikir
kang pakewuh yayi sira jaganana

bêcik sira lumakua
ingsun yayi atut wuri
môngsa tegaa mring sira
pakewuh ingsun calangi
kalênthing wadhah mangsin
sira maksih mambu-mambu
mênawi sri narendra
èngêt marang sira yayi
maksih pira dohira lawan sang nata

samêngkone sri narendra
eling wangsane nèng dèsi
Ki Agêng Pêngging aturnya
dhumatêng Ki Agêng Tingkir
mênggah kawula ngriki
kadi botên sapuniku
mokal wong madêg nata
èngêt sanak kawlasasih
lali sanak kalingan ing kawibawan

kang raka mangsuli sabda
lah aja mangkono yayi
abote uwong agêsang
yèn mopo printahing aji
dadi apa wong urip
yèn ora manut ing ratu
dadine kêkandhangan
tinampanan ngêregoni
iku yayi ingkang kaya karêpira

aja tanggung ing pratingkah
wasisan ngadêgna baris
dadi nora kêngtanggungan
aja sira mungal-mungil
yèn ana wong kang jail
têmah kêtail riningsun
uwong jawal katriwal
ngakali melik sathithik
dèn rumôngsa yayi sira wong ngawula

Ki Agêng Pêngking aturnya
lah ta kakang kadipundi
ing ngriki wontên punapa
bilai lara lan pati
sintên ingkang darbèni
kagunganira Hyang Agung
dèrènge wontên badan
pêpêsthèn dinamêl dhingin
awon sae ing lokhil makphul wus dadya

kawula dèrèng tumitah
papêsthène sampun dadi
pati uripe kawula
bêgja lara lawan pati
sintên wagêd ngowahi
lan panjang cêndhaking umur
yèn wus karsaning Suksma
pinarêng praptaning pêsthi
tan liya mung lamahuju daillallah

Ki Agêng Tingkir lingira
iya yayi apa maning
yèn wus mantêp tekadira
pun kakang têka ngamini
sadina mituturi
sêmana pan sampun surup
kalihnya sami salat
sawusira salat Magrib
ingkang raka sêdalu sinobya-sobya

ing dalu arêringgitan
sira ki agêng ing Pêngging
anyugata ingkang raka
ringgit bèbèr ingkang nami
sêmana amarêngi
garwanira wawrat sêpuh
lair ingkang wawratan
ing sasi Jumadilakir
tanggal kaping wolu anuju taun Dal

marêngi môngsa kalima
dinanira Rêbo Lêgi
wayahe bangun raina
miyos jalu warna pêkik
ya ta Ki Agêng Tingkir
sakêlangkung bungahipun
pratuwin ingkang rama
kêlangkung suka kang galih
ingkang nonton sêdaya pan kagegeran

ana kêluwung gêng prapta
têtiga anyêrot kali
garimis pêtêng sakala
ngandika Ki Agêng Tingkir
yayi putramu iki
ingsun paringi jêjuluk
Mas Karèbèt kang nama
ya dene sira marêngi
sira nanggap wayang bèbèr lairira

Ki Agêng Pêngging turira
anuwun kakang prayogi
angsala sawab sampeyan
mugi kalisa sêsakit
kawula inggih darmi
sampeyan ingkang sêsunu
muga pinanjangêna
yuswane kang jabang bayi
mugi-mugi angsala brêkat sampeyan

cinarita tigang dina
Ki Agêng Tingkir nèng Pêngging
ya ta ingkang kawarnaa
dutane sri narapati
ing Dêmak sampun prapti
ponang caraka tumanduk
ing ngabyantara nata
wus katur marang sang aji
pamopone Ki Agêng Pêngging ngandikan

kangjêng sultan ing Bintara
sigra dènnya animbali
mring Ki Gêdhe Wanapala
kang rama rêkyana patih
tan adangu wus prapti
ing ngarsanira sang prabu
Ki Gêdhe Wanapala
kang putra kinarya patih
angandika kangjêng sultan ing Bintara

lah ta kakang ana karya
patut sira kang nindaki
anggawaa sual ingwang
iya dadi wakil mami
marang Ki Jêbèng Pêngging
rong prakara sual ingsun
hèh kakang wruhanira
ana kêrasa ing ati
bokmênawa ing têmbe dadi wisuna

benjang sapungkur manira
êndi kang dipun karêpi
ingkang ana luwih ana
suwung luwih suwungnèki
êndi kang dèn karêpi
saking salah sijinipun
dene ta karsaningwang
kakang sira wus mangêrti
sigra lèngsèr ki gêdhe ing Wanapala

sabab sêkawan binêkta
Ki Gêdhe Wanapalèki
datan kawarna ing marga
lampahe wus praptèng Pêngging
wus panggih anèng panti
Ki Agêng Pêngging lon muwus
ki agêng pêkênira
inggih wong agung ing pundi
lawan sintên ingkang sinambat ing trisna

ki gêdhe ing Wanapala
aris dènira nauri
manira têtiyang Dêmak
dutane sri narapati
dinuta mring sirèki
maringakên sualipun
jêng sultan ing Bintara
dene sira mati ragi
iya luwih saking ing para pandhita

apa ingkang sira sêja
timbalane sri bupati
jawabên ingkang pratela
sual kang kalih prakawis
aja sêlayèng kapti
siya-siya têmahipun
marang ing badanira
aja nganggo ngrangkêp kardi
dadi sira akarya kasmarèng gêsang

