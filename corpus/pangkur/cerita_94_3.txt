nulya wau Pranacitra
alon dènnya amêngakakên kori
gya mijil sing gêdhongipun
ing tilam gandhok wetan
pan mèh bae karainan dènnya mêtu
marang ing panggonanira
gêdhong sawetan pandhapi

kancanira punakawan
kabênêran durung ana kang tangi
mung wong roro Blêndhung Jagung
kagyat lurahe prapta
mojar wau saking pundi dika bagus
Pranacitra aris nabda
aku mêntas anêmoni

Rara Mêndut gandhok wetan
inggih wau punapa kongsi panggih
nauri iya katêmu
ning ywa dadak têtanya
aywa lunga tunggunên sun arêp turu
nulya mujung kampuhira
supaya katona guling

angganya rapuh kalêswan
tanpa karkat bayu lir dèn lolosi
kasaut dahat gêng wuyung
lir kêna sampirêna
datan nendra kewala pan amung mujung
ingkang kaciptèng wardaya
mung Ni Rara Mêndut Pathi

ya ta wus raina enjang
punakawan sadaya wus atangi
nyapu palataranipun
myang rarêsik pandhapa
nuju ari Rêspati paseban agung
Ki Tumênggung Wiraguna
dandan pan arsa anangkil

prèstri mêdalkên ampilan
wus tinampan marang kang juru ngampil
tuwin para kulanipun
wus pêpak sami seba
miwah putra wandawa pêpak ing ngayun
andhèr munggèng palataran
kang badhe andhèrèk sami

Ki Tumênggung Wiraguna
nulya mijil lênggah rawa pandhapi
wibawa saengga ratu
siniwèng wadyabala
lir kaneka ki tumênggung paminipun
nimbali mas patih sira
Ngabèbi Prawirasêkti

andhadhap majêng mring ngarsa
prapta nêmbah anèng tritis pandhapi
ki tumênggung ngandika rum
mas patih karsaningwang
bocah anyarSi Pranacitra karsèngsun
parabote ngong kêkêmbar
lawan Si Jaka Pangasih

gajêge tunggal wangunnya
Pranacitra lawan Jaka Pangasih
du mancung padha du mancung
anom tuwane padha
ingsun karya kêkêmbang anèng marga gung
iya layake prayoga
mas patih umatur aris

abdi dalêm Pranacitra
lan putranta Bagus Jaka Pangasih
inggih sami bagusipun
tuwin wiraganira
inggih sami amung kêdhik kaotipun
pun Pranacitra pidêksa
antar gus Jaka Pangasih

yèn sampuna kaot antar
inggih tidha kalintu kang mastani
lah iya bênêr sirèku
ing mêngko apa seba
Si Pangasih timbalana dèn agupuh
sandika ingkang liningan
datan dangu nulya prapti

Jaka Pangasih punika
putranira Tumênggung Wiramantri
nanging wus pinundhut sunu
marang Ki Wiraguna
sampun kadya gyanira yoga satuhu
ki tumênggung aris nabda
kulup Ki Jaka Pangasih

kadingarèn kulup sira
têlung dina de tan ana kaèksi
marang ngêndi sira kulup
kang putra matur nêmbah
datan kesah kawula pan sawêg ngêlu
sira sun tuduhi bocah
anyar ngawula mring mami

sun pundhuhkên lawan sira
kêkadangên sira ywa walangati
apa sira durung wêruh
matur dèrèng uninga
ki tumênggung nuding panakawanipun
timbalana Pranacitra
sandika ingkang tinuding

prapta gyaning Pranacitra
dhuh ki lurah andika dèn timbali
marang jêng kyai tumênggung
lênggah mungging pandhapa
Pranacitra lungguh maksih kêmul kampuh
sumaur sarwi ngrarêpa
dika matur mring jêng kyai

kula datan sagêd sowan
mring ngajêngan miwah andhèrèk nangkil
ngong pamit sakit angêlu
sangêt sayah alêsah
benjing malih kula dhèrèk ki tumênggung
mangkya nuwun pangaksama
pamit sapisan puniki

masa borong atur dika
mring jêng kyai kula dika alingi
kancanira sampun saguh
ngrasa wus kalêbonan
inggih sampun ki lurah sumêlang kalbu
apan sampun wontên kula
sigra matur ing jêng kyai

pamitira Pranacitra
sakit ngêlu sarta rumat panastis
sirahe tan sagêd lungguh
badan tan sagêd kesah
myang tan sagêd ebah kuping irungipun
ki tumênggung ngungun myarsa
apa dènnya mêndêm wingi

wong arsa ingsun kêkêmbar
iya lawan bagus Jaka Pangasih
karya sêkaring marga gung
dumadak pamit lara
pundhutêna pilis lawan parêm rapuh
mring bocah juru racikan
mêsakake anyar prapti

sandika kang dhinawuhan
wus pinaring parêm kalawan pilis
ya ta wau ki tumênggung
jumênêng nulya têdhak
ginarêbêg pra kulanya ngarsa pungkur
asri upacaranira
ing ngarsa kang ngampil-ampil

ing marga datan winarna
ya ta Pranacitra kang apisakit
sadaya kancanirèku
pan sami dhèrèk seba
amung kari Si Gobèr lawan Si Cêlus
Pranacitra aris nabda
dhi Gobèr lamun marêngi

dika manira rêsaya
inggih marang gandhok wetan samangkin
matura mring Rara Mêndut
anuwuna têtômba
lara uyang môngsa borong jampinipun
jampine wus anèng kana
andika kari marani

Gobèr matur gih ki lurah
nulya mangkat mring gandhok wetan panggih
kalawan Ni Rara Mêndut
mojar kula dinuta
mring ki lurah Pranacitra kinèn nyuwun
jampinipun sakit uyang
turene wus anèng ngriki

kinèn nyuwun sapunika
Rara Mêndut mèsêm garjitèng ati
adhuh lae wong abagus
waskitha nuju karsa
datan beda dhèwèke kalawan ingsun
ni rara mèsêm ngandika
ngong puniki uga sakit

laraku lara parungsang
priyang-priyang kang ati poyang-paying
ngong jaluk tômba ngalayung
marang ing lurahira
uga uwis anèng kana jampinipun
Gobèr tan wruh ing sasmita
apan amung inggah-inggih

Rara Mêndut mring pamrikan
karya gônda wida myang gantèn wangi
mengkolan sêmprit anglayung
madyèng conthong sinêrat
lan dhaharan kang adi sadhulang munjung
tinup saji kêkarangan
sinungkên mring Gobèr nuli

Gobèr iki aturêna
mring lurahmu dènnya mundhut jêjampi
pan wis anèng conthong suruh
tambane lurahira
matur inggih gya tinampan pawèhipun
umangkat manggul dhêdhulang
tan dangu prapta gyannèki

gya matur ing lurahira
kula sampun kinon anuwun jampi
pan sakathah-kathahipun
wus mungging tarècèt bang
lawan anèng ing dhulang sadayanipun
Pranacitra duk tumingal
mèsêm sarwi anampèni

gantèn wangi nèng trècèt bang
ingudharan kongas gandanya wangi
conthongira gantèn arum
amung patang kênyehan
suruh sêmprit rinacik mengkos angrayung
ing conthong tinulis raras
cinandhak sinuksmèng galih

wusing pangabêkti amba
wiyosipun lamun parênging galih
paduka mring regol ngayun
tan sompok pêpanggihan
lan kawula mamrih sangkribing asinglu
supados ywa kawanguran
inggih marang liyan janmi

kakang bagus Pranacitra
pagêr bumi de kothaking wong mati
luwang sawiji ywa wurung
linêbon lawan kula
titi tamat wus praptèng parikanipun
Pranacitra mèsêm mojar
Gobèr ngong arsa mring kori

sira kariya kewala
manira yun manggihi kadang mami
sadhela anuli wangsul
lah inggih karsa dika
payo Blêndhung Jagung atêrna mring pintu
kang liningan tur sandika
sigra mangkat marang jawi

wus prapta ing paregolan
ya ta wau Ni Rara Mêndut Pathi
angrasuk busana luhung
angling mring kancanira
bakyu Podhi pan kawula arsa mêtu
sung jampi mring Pranacitra
sampun dika corah janmi


kula sung arta rong reyal
wang pasumpêl sampun dika baribin
kang liningan aris muwus
inggih sakarsa 

 dika
inggih nanging dika sampun dangu-dangu
punika pan sampun siyang
yèn sêlak rawuh jêng kyai


sayakti mangke konangan
datan wande dika manggih bilai
saiba kyai tumênggung
Ni Rara Mêndut sigra
lajêng mêdal praptèng kori apêpangguh
kalawan gus Pranacitra
sêpi datan ana jalmi


parêng dènira tuminal
pyuh ing driya wulangunira sami
ni rara mangrangkul gapyuk
gulêt eyang-eyungan
Rara Mêndut mèsêm dènira amuwus
kakang bagus Pranacitra
turene andika sakit


pan inggih sakit punapa
Pranacitra mèsêm dènnya nauri
kula yayi sakit êsur
sur montên pundi witnya
inggih awit saking kêncèt kêncêngipun
mrambat mring cingklok kêncêngnya
otot gung samya ngêncêngi


yèn nuju angot sur dika
ingkang dipun damêl jampi punapi
apan inggih adatipun
jampine ati podhang
ngong tan bisa amèt podhang lir wong jalu
gih lamun tan wontên podhang
ati kucing mawon kenging


butuhan kinarya tômba
ni rara ngling punapa anggêr kucing
pan inggih kalamun antuk
ingkang lorèk irêng bang
dalèr putih têrus bundhêl buntutipun
gih punika côndramawa
mawa ingkang ngingu kucing


kang ngingu priyayi napa
inggih dede rôngga dêmang ngabèi
ingkang ngingu ki tumênggung
tan kêna singa wonga
saking Pathi kucinge ran Rara Mêndut
anggalibêd nèng

ngarsèngwang
ni rara anjiwit ririh


he si jênat dikêramat
bisa têmên karya wangsalan angling
Pranacitra aris muwus
ni rara ngong ngrêsaya
pijêtana awakku lêlangkung ripuh
inggih sakêdhap kewala
dimène lêmês sathithik


wit badan kliwat kakunya
raosipun kadya dipun gêbugi
Rara Mêndut mèsêm muwus
dhuh kakang Pranacitra
wontên ngriki pan inggih kathah wong langkung
tan wande kawruhan tiyang
wawi mring wismanirèki


lurah panandhon kewala
sampun siyang lamun kondur jêng kyai
tan wande dados sapikul
dika kalawan kula
Pranacitra ngling inggih dawêg wong ayu
marang panandhon kewala
nging tan sagêd ngadêg mami


dika junjung badan kula
nulya ngadêg gapyuk rangkulan sami
sarêng dènira lumaku
sarwi kêkanthèn asta
sampun prapta ing wismane lurah nandhu
Rara Mêndut nêmbung basa
man lurah lamun marêngi


ngong kèndêl ing griya dika
sakêdhap pan arsa angusadani
Ki Bagus Pranacitrèku
wit sakit awakira
lurah nandhu nauri o botên niku
kalangkung ajrih kawula
tan wande ambilaèni


angilangkên kalungguhan
inggih dados punapa awak mami
dede pabênan puniku
sampun mring griya kula
dika golèk panggonan ing liyanipun
Pranacitra aris mojar
sakêdhap kemawon kyai


manira arsa têtômba
datan suwe sung jampi ing asakit 

 
sumaur ah botên bagus
sangêt ajrih kawula
yèn konangan marang jêng kyai tumênggung
tan wande jinarah-rayah
amêjahi mring wak mami


Pranacitra aris mojar
lah punika kyai kula ngaturi
yatra patumbasing kampuh
pan kawan reyal wêtah
kula rèrèn griya dika datan dangu
lurah panandhon agêpah
anampani sarwi angling


dhuh inggih sakarsa dika
ajêjampi wontên ing wisma ngriki
ngong tan malangi sakayun
lajênga mring jro wisma
kula anèng ing jawi kemawon tunggu
lêga tyase Pranacitra
lan Ni Rara Mêndut nuli


sarêng malêbêt ing wisma
manjing sênthong sarêng tiyang kêkalih
nêlaskên sakayunipun
tan wruh ing isin wirang
tan kèlingan pringgabayanirèng laku
wus kalap mring kaluputan
katarik dhinadhung eblis


lali marang kira-kira
Pranacitra lan Rara Mêndut Pathi
lagya nutugakên kayun
kasaru rawuhira
ki tumênggung gumrêdêg sawadyanipun
jajaran maro atata
punakawan kang mangampil


praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni


Ki Tumênggung Wiraguna
kusung-kusung pangandikanirèni
Mêndut kopyahku kiye Dut
krisku Dut wêdhungku ya
Dut kacuku Dut sabukku Dut Dodotku
Du 
-  -

 praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni



 sruwalku Dut culana
Dut ngong jaluk salin nyamping


jaluk ngombe Dut dèn enggal
banyu kêndhi Dut ing bokor kang putih
Dut raupana aku Dut
tanganku Dut suhana
dene suwe Dut sira lagi apa Dut
gage Dut gage Dut sira
Dut sêlak yun wruh sirèki


parèstri samya kewuhan
ting calinguk sadaya samya ajrih
ki tumênggung ngandika sru
thung Si Mêndut enggalna
Nyai Cênthung gêlagêpan aturipun
kalawau sanjang mêdal
inggih arsa anjampèni


marang lurah panakawan
Pranacitra sangêt dènira sakit
ing samangke dèrèng wangsul
duka dalêm unggannya
yèn ing gandhok wetan tan wontên kadulu
manawi sanès panggenan
kawula datan udani


Ki Tumênggung Wiraguna
duk miyarsa aturing para nyai
angatirah netranipun
pasuryan lir sinêcang
mènjêp-mènjêp kang lathi kêjot kumêdut
lir sinêbit talingannya
mawinga-winga mawêngis


sru sêngak dènnya ngandika
beca-becu ting klêpyur idunèki
suraweyan astanipun
gêtêm-gêtêm angônta
ih mangkono asu Mêndut edan taun
wong kêparat kêna sibat
nora patut dèn uripi


kadèkna nampik maring wang
akèh-akèh sêmaya awak lagi
mapag tanggal anu-anu
ana kang kinarêpan
nyata bagus Pranacitra karo aku
mulane sun ajak seba
pi-api ngêlu si anjing 




datan idhêp kabêcikan
dènnya kari ana kang dikarêpi
gya nimbali patihipun
tan dangu praptèng ngarsa
ki tumênggung pangandikanira asru
golèkana Pranacitra
lan si asu Mêndut Pathi


kono ubrêsên sadaya
wong sawiragunan konên golèki
ngêndi ênggone katêmu
cêkêlên karo pisan
iya padha bandanên aturna mring sun
yèn budi sêmbadanana
patènana ywa uripi


mas patih matur sandika
kancanira kang mêntas dhèrèk maksih
pêpak durung ana mundur
wus sami dhinawuhan
parêng tandang opyak sadaya anggrêgut
pating balêbêr solahnya
kèh wisma dèn galedhahi


jro kêlir jaban kêliran
pan sadasa sami dèn galedhahi
ting balêbêr ting garubyug
prajurit ingkang tênggak
apan samya tumandang sakancanipun
omah gêdhe cilik samya
tiniti dèn balèngkrahi


lah kônca-kônca sadaya
aja ana wêlas daging-dinaging
tan wurung mèlu dosa gung
ywa aling-ingalingan
inggih botên adhi kula botên wêruh
dèn galedhaha sumôngga
kula tan uning sayêkti


gumuruh ingkang ngupaya
mara kono kono umpêtan ngêndi
Pranacitra Rara Mêndut
dhuh aja kongsi gagal
jaban regol ing panandhon yèn nèng ngriku
sigra abdi punakawan
mring panandhon angulati


gumêdêr sami têtanya
ngriki napa wontên Pranacitrèki 

 
kalawan Ni Rara Mêndut
lho sapa kang kanggonan
aja ana kumbi tumulia ngaku
nauri botên uninga
kula botên botên uning


ana kang tutur uninga
jêge mawon mriku mring gyanirèki
lurah nandhon angslupipun
nulya pra punakawan
asru tanya marang sira lurah nandhu
ngriki wontên Pranacitra
nauri tan wontên ngriki


punakawan sru angucap
arsa goroh dika niku kiyai
pasthi bilahi sirèku
ngalingi wong bedhangan
panakawan lan sêlire ki tumênggung
payo padha digaledhah
kancing kori dèn tatasi


lawange sinêndhal bubrah
Pranacitra lan Rara Mêndut kèksi
giyak prasami amuwus
ah ana Pranacitra
nyata bênêr ana lawan Rara Mêndut
dika cêgati ing lawang
kula trajange pribadi


Dhogol sigra narik pêdhang
karsanira arsa pinêdhang wani
Jibus ngalangi ing ngayun
ngling mangke ta mangke ta
dika napa tan ngrasa kadanan iku
kadarmane Pranacitra
sadaya dipun bêciki


Dhogol kapagol tyasira
yèn makatên inggih kadipunêndi
yèn rêmbug kula puniku
Pranacitra ginusah
dimèn lujêng malês kabêcikanipun
nulya sami pinaranan
sarwi tinuturan ririh


Pranacitra dika lunga
dukanipun jêng kyai anglangkungi
ki tumênggung dhawuhipun
pundi gène kacandhak
kinèn nyêpêng bandan katur ing tumênggung 

 
yèn bôngga kinèn nguwisna
marma andika lungani


puniku kônca sadaya
ting bathithit kang sami angulati
dèn age dika lumayu
dene yèn dika trêsna
mring Bok Rara Mêndut sampun walangkalbu
ing mangke dalu kewala
dika bali mriki malih


kula ingkang asung marga
pojok bata kidul wetan puniki
Pranacitra srêp tyasipun
sarwi aris wacana
inggih adhi mangke dalu kula wangsul
yèn wontên bênce lan têkak
atawa têtuwu kolik


dèn rikat dika wèh ôndha
Dhogol Jibus wus sami anaguhi
Pranacitra kesah gupuh
amiyak gêdhègira
pan ambolos wong têlu lan Blêndhung Jagung
sakadar maksih rinaksa
wong kang ngêpung tan udani


punakawan samya opyak
alok ngetan ana ngulon lumaris
alok ngalor wênèh ngidul
samya tinut ing kathah
sru gumuruh tanpa rungyan swara sêru
ya ta wau ni bok rara
lir pinucung tyasirèki


XII. Rara Mêndut dipun Palak Nyai Tumênggung.
Pucung
Rara Mêndut kalangkung ngunguning kalbu
tinilar ing priya
Pranacitra angoncati
ngunandika ni rara sajroning driya


kakang bagus têka tinggal colong playu
tan èngêt maring wang
ujare trêsna mring mami
ya pagene ragèng 

 sun nora ginawa


Rara Mêndut minggu sarwi kumêmbêng luh
ketang Pranacitra
punakawan samya angling
lah suwawi kula dhèrèkkên bok rara


marang ngayun kula turkên ki tumênggung
pinupus kewala
sadasa-dasa dospundi
sawêg bêjanipun linakon kewala


dene wau raka dika sanggupipun
mangke dalu prapta
panggihan lan dika malih
binêtah-bêtahkên tan panggih sadina


sampun dangu suwawi marêk ing ngayun
ni rara tan pojar
gya lumampah tinut wuri
panakawan sêkawan ingkang lumampah


Dhogol Jibus lumaku andhêsêk sikut
kathah solahira
ting salengkrang amberagi
tur ta iku tan rinèwès mring ni rara


malah rêngu Ni Rara Mêndut sru muwus
aywa na sêmbrana
maring ngong mêngko wak mami
inggih wangsul anèng ing ngriki kewala


datan purun mring ngarsane ki tumênggung
nadyan pinêjahan
inggih kawula lampahi
sampun dumèh kula sawêg nêmu papa


lon sumaur apuntên dika bok ayu
sampun age duka
inggih kawula kang sisip
sakèh lêpat inggih nyuwun pangapura


ya ta laju Rara Mêndut lampahipun
kerid punakawan
wong akèh samya ngaruhi
he he ika Ni Rara Mêndut kapanggya


dene amung Rara Mêndut kang katêmu
asêlèn kewala
lanangane ana ngêndi
i lah kae jarene mau wis lunga


kang binuru nora kacandhak 

 lumayu
sida babal ilang
ingubrês datan kapanggih
ana para nyai liwat kadumêlan


nora patut wong kawiragunan iku
eman jênêng lanang
ting patèntèng nganggo kêris
tanpa gawe godhèg wok abrêngos capang


ambêburu wong siji thil bae luput
cabar tan sêmbada
gagahe ngêpung gêndhuri
yèn jêjawat tan kêna wadon kumlèbat


sru sumaur iku sapa kang cêlathu
anggêr bisa ngucap
nguwus-uwus ngisin-isin
yan bacutna nèk ora sun kuya-kuya


mênêng muwus iya mung iku wanimu
nora isin padha
kinawulakkên jêng kyai
ana mungsuh akèh manèh yèn bojosa


samya guyu guyune rumangsèng kalbu
marèngès akêmba
ya ta Rara Mêndut Pathi
praptèng kori kèndêl wirang myat ing janma


kang tinuduh punakawan gupuh matur
mring Ki Wiraguna
kawula sampun tinuding
angulati Rara Mêndut Pranacitra


mangke sampun kapanggih nèng wismanipun
lurah nandhon gyannya
naming pun Pranacitrèki
sampun mingat tinututan tan kacandhak


kang kacêpêng pan amung Ni Rara Mêndut
lungguh tanpa rowang
lagya kèndêl anèng kori
Ki Tumênggung Wiraguna angandika


lah gawanên mring ngarsa Si Rara Mêndut
gupuh kang liningan
ni rara kinèn mangarsi
gya mangayun kadya tan bisa lumampah


praptèng ngayun tyasira lir tanpa dulu
katingal ing kathah
tumungkul dènira linggih
ki

tumênggung duk miyat marang ni rara


langkung bêndu ngunggut kadya winaringut
tanpa samèng duka
lir lêgi raosing gêtih
ki tumênggung sêdya anêkakkên duka


saking murubing tyas dening Rara Mêndut
riwut tanpa ngucap
sigra anyandhak cêmêthi
pan ingikal-ikal kumitir nèng asta


gya pinupuh asru Ni Bok Rara Mêndut
tan bisa sêsambat
sinabêtan wanti-wanti
pêdhot alisira anjungkêl ni rara


pêt sumaput tan emut pêpanonipun
aniba kantaka
kalosodan kuthah siti
angganira èrêm angêmu rudira


Rara Mêndut magêp-magêp sênggruk-sênggruk
tangise tilêpan
tan sambat srunirèng sakit
ki tumênggung tan kêndhat dènnya milara


Rara Mêndut sêsambat sajroning kalbu
kakang Pranacitra
tumuli rêbutên mami
kayaparan andika cidra ngubaya


yèn satuhu nora trêsna mring wak ingsun
sokur ngong matia
saking tibaning gêgitik
lamun asih kakang pulungên wak ingwang


pagêr lêmpung dening kothaking wong lampus
luwang siji kakang
wong loro ingkang glêboni
donya ngakir aywa pisah lan andika


Rara Mêndut langkung dènnya kawlasayun
asangêt pinala
marang ing kangjêng kiyai
nyai ajêng kalangkung wêlas tumingal


arawat luh ketang têpaning tumuwuh
nyai ajêng nulya
amêngkul lambung mrih lilih
parêmbeyan sarwi matur kathah-kathah


adhuh

sampun-sampun jêng kyai tumênggung
anêlaskên duka
pintên kuwating pawèstri
kinèn anadhahi rêkasaning priya


sarwi niyung-niyung pangastaning têmbung
nyi ajêng krêp kampat
pan kasabêt ing cêmêthi
kenging pupu kempolira tan rinasa


pama ranu binuncang rêrumbutipun
sangkrah lêlarahan
sinimpar marang ing têpi
sakathahing sukêr wangsul ingusapan


paduka wus kasêbut bupati agung
gêgêdhuging praja
sintên kang kadya jêng kyai
pan kawasa angapura ing adosa


layanipun ingkang dosa mring sang ratu
yêkti lamun bisa
mêngku wêwêngkon pribadi
karya ala ayu myang papa waluya


pan pun Mêndut tiyang punapa puniku
sudra ina papa
kapati-pati pinurih
kados kirang tiyang èstri tinakèkna


kang yu-ayu anglangkungi Rara Mêndut
paduka kuwasa
angupaya kang prayogi
tur utama botên gêmpil kawibawan


tiyang sampun kalampahan dipun ukum
pan satêngah pêjah
dènnya nglabuhi dosèki
owêl duka lir kirang kang dinukanan


datan ciyut nagarinipun sang ratu
inggih taksih wiyar
sampun kalêmpit jêng kyai
datan pantês andhêdhêpa mring wong nistha


ki tumênggung lilih dukane rinapu
sarwi gineyotan
ing garwa wêntisirèki
kathah-kathah dènnya nênggalangi duka


Ki Tumênggung Wiraguna ngandika sru
bocah punakawan
gèrèdên si asu iki
lêbokêna ing gêdhong 

 ywa wèhi pangan


dimèn lampus anèng jro gêdhong wong iku
angur ya modara
pisan aywa katon urip
sigra punakawan ngundurkên bok rara


saking ngayun linêbokkên gêdhong gupuh
kinunci korinya
ya ta wau jêng kiyai
malbèng dalêm acucul busananira


mundhut santun nyamping dhêsthar lawan sabuk
gya lênggah lan garwa
ki tumênggung ngandika ris
yèn ajaa sira ingkang malangana


kaya banjur modar sun pupuh Si Mêndut
dening astaning wang
sun lôngga gêtihirèki
iya saking panase tyas ingsun mulat


nyyajêng matur kula tan sagêd andulu
langkung wêlas mulat
têpa-têpa sami èstri
jinêmalan ing priya kawêlasarsa


pan katingal pun Mêndut mêmêlasipun
dènnya pinilara
wong lola nandhang bilai
ki tumênggung ngandika ya tambanana


parêm rapuh dhoging pitik irêng mulus
lawan opènana
pangane sabên ngong bukti
paringana sêga lêlorodan ingwang


yèn sirèku wêlas mring Si Rara Mêndut
ya manira wêlas
ngapura sadosanèki
matur inggih kadospundi malihira


polanipun tiyang lêpat pangwulèku
amanggih sangsara
môngsa têbiha kadyèki
pan kawula punika dèrèng kantênan


nandhang luput môngsa luputa kadyèku
kathah liring dosa
tan kenging binêstu ugi
dosa lara dosa pati tan pinanggya



wusnya lipur dukane kyai tumênggung
ketang asihira
ya marang garwanirèki
payo nyai bêcik padha mêmadhangan


nyai ajêng anuduh pawonganipun
kinèn saos dhahar
sandika ingkang sinung ling
para sêlir nèng ngarsa tata rampadan


wusnya rampung nulya dhahar ki tumênggung
kalawan kang garwa
anutug dènira bukti
aluwaran ambêng nulya cinarikan


ki tumênggung angling lho nyai Si Mêndut
wèhana lorodan
kon ngapiki lawuhnèki
paru bae lan dhèndhèng gêpuk bakaran


nyai ajêng ngandikèng pawonganipun
lah kiye paringna
mring Ni Rara Mêndut Pathi
kon ngapiki lagya lara ywa carêbak


ki tumênggung ngandika jaremu mau
mêsakake wêlas
ya marang Si Mêndut Pathi
matur inggih sayêkti kawula wêlas


wusnya gupuh ingundurkên ladènipun
linggar dènnya lênggah
ki tumênggung tyasirèki
sih karasa wirangronge mring ni rara


XIII. Rara Mêndut Kabêkta Lumajêng Pranacitra
Wirangrong
tan winarna solahnèki
ya ta gênti winiraos
sira Pranacitra kang lumayu
ningkiri bilai
kalawan rowangira
Blêndhung Jagung datan têbah


wus pitaya dènnya ningid
saking Wiragunan adoh
anèng pangindhungan dhodhotipun
lamun dèn takoni
tan ngaku Wiragunan 

 
ngaku wong ing Pajagalan


ing wanci surya wus lingsir
Pranacitra ngandika lon
Blêndhung Jagung sira ingsun tuduh
muliha pribadi
marang Batakêncêngan
manira kari priyôngga


lamun wus prapta sirèki
anèng wisma yèn si êmbok
têtanya maringwang Blêndhung Jagung
matura yèn mami
kari nèng tumênggungan
nging sira aja balaka


sasolah manira iki
yèn dadi susahe simbok
marma alingana wêwadiku
lah poma sirèki
aywa wèngwèng ing wêkas
Blêndhung Jagung aturira


inggih sandika wak mami
kinon amulih wong roro
lah punapa kula botên wangsul
gih benjang punapi
gèn kula nusul dika
punapa inggih botêna


Ki Pranacitra nauri
aywa susah sira karo
nadyan tinudinga marang ibu
ywa sira lakoni
lah wus sira mangkata
yèn kadalon anèng marga


Blêndhung Jagung gya lumaris
mulih gêgancangan wong ro
tan winarnèng marga ya ta wau
Pranacitra pamit
maring kang darbe wisma
linilan nulya lumampah


ing wanci surya wus lingsir
Pranacitra lampahnya lon
rèrèh namung nganti surupipun
saking gênging brangti
tan lyan ingkang kacipta
mung Ni Mêndut Wiragunan


wus surup rêmêng ing margi
sinêru lampahnya gupoh
prapta Wiragunan ing lêlurung
andarung nut margi
ngubêngi Wiragunan
kaping tri atêpung gêlang


èngêt sêmayanirèki
kang angsung marga ing

pojok
bata kidul wetan nulya gupuh
pinaranan prapti
ing pojokan prênahnya
gya amatak sirêpira


sirêpe si wewe putih
winatêk nèng pojok banon
klongkang-klangking ana bathang alum
pan ingsun sèndhèni
sapa padhaning janma
rêp-sirêp sa-Wiragunan


sidhêm adhêm lir wong mati
kabèh padha dhêkok ngorok
wusnya matak japa wancinipun
pan wus lingsir wêngi
bênce têkak sauran
kolik tuwu sêsambêran


ya ta ganti kang winarni
bok rara kang anèng gêdhong
sakalangkung dening kawlasayun
tan ana lyan kèksi
kang sinambat karuna
amung bagus Pranacitra


dhuh kakang Pranacitrèki
apa tan asih maringong
dene lirwa ing pamuwusipun
tan wêlas ing mami
yèn kakang tulus tega
suka matia wak ingwang


aywa kongsi manggih urip
yèn awèta nandhang wirong
sun têtêdha sira kakang bagus
nuhonana janji
ywa cidra ing ubaya
adhuh pagêr bumi kakang


dening kothaking wong mati
luwang sawiji wong roro
kang nglêboni kocapa ta wau
dangu dènnya nangis
punakawan kang têngga
Jibus Dhogol anggraita


bênce têkak anambêri
èngêt kalamun wus sagoh
marang Pranacitra gya amuwus
payo Dhogol aglis
mring pojok kidul wetan
ing mau ngong saguh ôndha


payo pinaran manawi
Pranacitra prapta yêktos 

 
gya ambêkta ôndha tinrap sampun
ingungak kaèksi
sinapa sinauran
ôndha linungkên mring jaba


Pranacitra munggah nuli
mring ôndha wus prapta ing jro
gya sung arta marang Dhogol Jibus
apan ngawan anggris
nampani sarwi mojar
lurah sami kalujêngan


sumaur gih sami-sami
Dhogol Jibus muwus alon
suwawi ki lurah dika tumut
kula kang angirid
sampun dika sumêlang
kalamun taksih manira


Pranacitra anauri
lah inggih sokur dhi karo
nulya lampahira tan adangu
prapta ing gyannèki
Pranacitra ris nabda
pundi ênggène ni rara


Dhogol Jibus angling aris
pan inggih wontên ing gêdhong
katiwasan ni rara ing wau
saungkur dika glis
ni bok rara pinala
langkung dènnya kawlasarsa


kula tan sagêd ningali
kongsi kalêmpêr anèng gon
sinapih kang garwa nyai mênggung
yèn tan dèn tulungi
pasthi kêlajêng pêjah
puniku sesuk wikana


kintêne pinala malih
tan lêga yèn dèrèng layon
sira Pranacitra langkung ngungun
ketang wlasirèki
dangu jêjêr nèng latar
bênce têkak sêsambêran


myang têtuwu lawan kolik
wong kêmit kabèh gugah wong
lah padha tangia kônca batur
kaya ana maling
lah ta padha mêlèka
nulya kêndhangan gambangan


rêbaban ana anyuling
ura-ura ting galêmbor
lah

dingarèn iki manuk tuwu
bênce têkak kolik
patute bae ana
maling sapa kamalingan


ana kang ngrêbab lan linggih
myang gambangan
klangklong-klangklong
kang nyuling thuthitan ngêndhang blang-blung
tan gênah kang gêndhing
warna-warna lèk-lèkan
ana ingkang ura-ura


biyadane wong Magiri
êng êng êng êng banjur ngorok
myang ngantuk renggotan sarwi lungguh
sèndhèn saka sami
wênèh turu ing lêmah
lir tinuba anggalasah


mangkana Pranacitrèki
ngintip sajawining gêdhong
katon durung nendra Rara Mêndut
sêsambat anangis
he ya ta lah si kakang
tega têmên tilar mringwang


sun sidhêp nuhoni jangji
tan wêruh lamun mangkono
bênêre dupara yèn ta lamun
cidraa ing jangji
bok aja gene kakang
wêlasa wong kawlasarsa


Pranacitra duk miyarsi
tangise kang anèng gêdhong
lir tinatas tyasnya gigal runtuh
langkung ngungun myarsi
mring sambate ni rara
Pranacitra awêcana


adhuh anggèr mirah mami
wong ayu kang asih mringong
aywa susah-susah sira masku
pasthi ngong labuhi
sarwi anêthêk lawang
cêp mênêng dènnya karuna


kapyarsa sajroning tangis
lamat-lamat swaraning wong
anambrama sarwi dhodhog pintu
gya sinapa aris
sapa wonge ing jaba
wêngi-wêngi minta lawang


baya ta utusannèki
ki tumênggung apan kinon
matèni maring wang iya sokur
ngur nulia 

 mati
dhasar sun ajap-ajap
ya untape patiningwang


Pranacitra anauri
aywa tambuh mirah ingong
ingsun Pranacitra kang satuhu
anuhoni jangji
tan cidra ing ubaya
bocah ing Batakêncêngan


Rara Mêndut duk miyarsi
tan samar swaranya yaktos
lamun Pranacitra ingkang rawuh
byar tyasira kadi
kasatan manggih toya
asrêping wardayanira


gupuh dènnya anauri
jawane iku pak bodong
kang tinggal gêlanggang colong playu
nora tolih wuri
si jênat dikêramat
adhuh pagêr bumi kakang


dene kothake wong mati
luwang sawiji wong roro
kang nglêboni kakang lon sumaur
Ki Pranacitrèki
emane jênêng lanang
lamun cidra ing ubaya


Rara Mêndut matur aris
kadospundi dènnya panggoh
anèng jro lan jaba pasthi rikuh
korinya kinunci
Pranacitra saurnya
aywa kuwatir tyasira


manira ingkang mêngani
ambuka lawanging gêdhong
gya matêk lamporan katrima wus
gègrèg punang kunci
gya manjing Pranacitra
gapyuk angrangkul ni rara


ingarasan wanti-wanti
adhuh gusti mirah ingong
ni rara karuna sarwi matur
kakang ywa ngêkêpi
langkung sakit wak ingwang
inggih labêting pinala


tan sagêd ngadêg wak mami
sadaya rapoh pinupoh
kadospundi kakang karsanipun
kawula ing mangkin
Pranacitra ris nabda
ya mirah 

 sira sun gawa


sun tambani sira yayi
supaya ywa sangêt rapoh
ni rara aris ing aturipun
sumôngga anuli
gya ingêlus minantran
dinamu sariranira


karaos sarasing sakit
mèh ilang rasaning rapoh
lir mulya sakala mèsêm matur
wus tan kraos sakit
ya sokur mirah ingwang
pan sarwi ingaras-aras


Pranacitra angling aris
lah wus payo yayi gupoh
ingsun gawa lunga mupung dalu
ni rara turnya ris
inggih suwawi kakang
kawula sumanggèng karsa


anulya binêkta mijil
punakawan Jibus Dhogol
anrapakên ôndha sarwi muwus
lah sampun dèn aglis
dhèrèkkên lujêng marga
Pranacitra saurira


kalangkung tarima mami
inggih mring pun adhi karo
wusnya pêpamitan nulya laju
munggah ôndha aglis
tumurun praptèng jaba
Pranacitra undurira


XIV. Ing Kawiragunan Opyak Kapandungan, Kyai Tumênggung Nyêbar Tiyang.
Durma
asêsumbar sira bagus Pranacitra
anèng jaban cêpuri
hèh wong Wiragunan
aja kèri kelangan
Ni Rara Mêndut ing Pathi
rêrêksanira
manira ingkang ngambil


lamun sira wani padha nututana
iya sawêngi iki
aywa tambuh ingwang
kang ngambil ni bok rara
Pranacitra aran mami


sasananingwang
ing Batakêncêng dèsi


sawusira sêsumbar sigra umangkat
nanging tan sêdya mulih
mring Batakêncêngan
ciptanirèng wardaya
ayun lajêng mring pasisir
sumêdya nabrang
Palembang miwah Ngacih


nanging ngidul lampahira Pranacitra
pikirira supadi
analimpêt marga
ywa kasusul ing lampah
pinarah pinggir pasisir
kidul sêdyanya
mangulon namur wangsit


tan cinatur lampahira Pranacitra
wuwusên ingkang kari
wong Kawiragunan
kang tungguk tangi nganglang
kang bêkta obor nèng ngarsi
awas tumingal
gêdhong unggyanirèki


Rara Mêndut katingal lawange mênga
kang nganglang sigra manjing
gêdhong ingoboran
Rara Mêndut tan ana
gupuh sami alok maling
abdi kang jaga
sadaya sami tangi


sru gumuruh sami takon-tinakonan
êndi malinge êndi
lah cêkêlên enggal
bandanên dèn akêkah
ting barêkuh mriksa kori
kuncinya mênga
tan ababahan kèksi


lajêng samya angubêngi padalêman
sikêp gêgaman jurit
mangulon mangetan
dènira angupaya
gumuruh samya lok maling
ana kêpapag
lah iki malingnèki


lah cêkêlên cêkêlên cêg dang binônda
iku lha dede maling
wong apa wong apa
wong lêmah dhuwur kula
lêmah dhuwur priye iki
gih dhuwur padha
batur kewala sami


padha kônca batur ing Kawiragunan
ana kapapag malih
lho

iki malingnya
payo bandanên enggal
gage tali gage tali
lan cinêkêlan
ywa luput nyêkêl maling


dede maling kula dede maling kula
dede dede kiyai
lah wong apa sira
lho wong apa wong apa
kula kayu malang kyai
malang priye ta
padha wode wong ngriki


langkung rame swaranira janma kathah
dènnya lok maling-maling
parèstri gumêrah
myarsa aloking kathah
samya gumêtêr awingwrin
ciptaning driya
maling wus dèn patèni


langkung kagyat Ki Tumênggung Wiraguna
wungu dènira guling
garagapan nyandhak
pêdhang lawan talêmpak
tanpa dhêstar sabuk nyamping
wuda mung lawan
saruwal kombor putih


atangginas dènira nyandhak gêgaman
pêdhangira kinêmpit
talêmpak liniga
gugup dènnya ngandika
apa hèh apa hèh iki
pawèstri turnya
ing jawi angsal maling


tiyang sèkêt ngamuk sami cinêpêngan
agupuh jêng kiyai
sigra arsa mêdal
nyai ajêng tumingal
kang raka gya dèn bondhèti
asru turira
dhuh mangke ta jêng kyai


pan paduka mijil datan mawi dhêsthar
tuwin paningsêt nyamping
nadyan umijila
lamun sampun sanega
punapa supe jêng kyai
nadyan mijila
kalamun wus miranti


kasêsa kang dèn kasêsani punapa
paduka dandos dhingin
ki tumênggung mojar
lah iya bênêr sira
kasusu kewala mami
tan 

 kongsi dandan
anulya sikêp aglis


ki tumênggung sawusnya ngrasuk busana
gya mijil mring pandhapi
wong Kawiragunan
maksih ayang-uyungan
ki tumênggung asru angling
lah maling apa
kang padha kocêkêli


êndi kabèh malinge kang sira bônda
aturna ngarsa mami
matur kang liningan
botên wontên kang angsal
ngaturkên tiwase sami
abdi paduka
sadaya ingkang kêmit


andadosna kauningan jêng paduka
apêsipun kang abdi
dènira rumêksa
ngaturkên pêjah gêsang
mring paduka jêng kiyai
abdi paduka
pun Rara Mêndut Pathi


anèng gêdhong cinidra ing duratmaka
tan wontên kang udani
abdi dalêm langlang
sama kagèt kewala
uninga wênganing kori
tan wruh musnanya
Ni Rara Mêndut Pathi


nanging wontên swaraning janma sêsumbar
sru akèn anututi
wong Kawiragunan
tinantang kèn nusula
têtela ingkang angambil
pun Pranacitra
tan samar swaranèki


duk miyarsa Ki Tumênggung Wiraguna
langkung dukanirèki
dadya sru ngandika
mas patih timbalana
tan dangu mas patih prapti
andhodhog lawang
myarsa gêdêring janmi


wus winêngan lajêng umarêk ing ngarsa
ki tumênggung sru angling
sarwi ngagar-agar
pêdhang suduk liniga
hèh Patih Prawirasêkti
sun katiwasan
ing mau kalbon maling


pakartining sampeka kang satru kala
pangendrajala sêkti
kilat bloan 

 ajag
dur dik maling aguna
pramodèng rèng marasandi
Si Pranacitra
anyidra ing arêsmi


paribasan manungsa tan kênèng ina
iku warnanirèki
de lagi rong dina
si pidak padarakan
ngicak-icak majanani
mring jênêng ingwang
nora katon bupati


katon pitik pilêrên kacêmplung lênga
Si Wiraguna iki
ya Si Pranacitra
patut sinêmpal-sêmpal
karya jajalaning kêris
nora kêjamak
angêpak ngamèk wani


pangrasane kabèh wong Kawiragunan
tan ana lanang siji
wadon kabèh padha
pikun-pikun tan kongang
dhasar nyata tanpa kardi
kinèn rumêksa
kongsi ilang ing wêngi


kulanira Ki Tumênggung Wiraguna
samya tumungkul ajrih
marang dukanira
Tumênggung Wiraguna
sadaya tan darbe gêtih
rumôngsa tiwas
kinawulakkên sami


awit bangun prapta enjang pukul sapta
dènnya duka jêng kyai
dèrèng arsa lênggah
lumampah jaga-jaga
gya ngandika mring mas patih
sapa kabèh kang
kêmit sawêngi iki


lurah bêkêl sajajare gêdhongana
lurah nandhon ywa kari
gêdhongên pribadya
lan bocah lurah-lurah
padha pêdhakna dèn aglis
mring ngarsaningwang
sandika kang sinung ling


dhawuh kinèn angumpukkên kancanira
myang santana gêng alit
datan dangu samya
prapta pêpak ing ngarsa
sadaya cumadhong kardi
Ki Wiraguna
asru dènira angling



mas patih patahên kancanira lurah
lakune ingsun tuding
ya wong papat-papat
padha lurah kewala
bêkêl jajar wolu sami
dadya wong rolas
kang ngulon ngetan sami


kang mangidul sira dhewe lumakua
lawan wong rolas sami
amiliha lurah
papat ingkang prayoga
myang bêkêl jajarirèki
ya pilihana
kang padha surèng kardi


têkakêna iya lêlakon sadina
dèn prayitna ing margi
kang mangulon rolas
ingkang mangetan rolas
kulup Ki Jaka Pangasih
sira sun duta
mangalor angulati


biyungira Si Rara Mêndut kang minggat
rangkad dèn iwat dening
anjing Pranacitra
wong patut dipêpurak
sira kulup sun kanthèni
iya wong rolas
ngalor lakon saari


ya marmane mangkono Si Pranacitra
iya asalirèki
wong ing Pakalongan
lamun mulih mêrana
mring Pakalongan pasisir
lamun kacandhak
bandanên turnèng mami


lamun bôngga iya banjur rampungana
cangkingên dhasirèki
sira kae Jaka
Pangasih duk miyarsa
pangandikane jêng kyai
langkung bramatya
andik netranirèki


gêrêng-gêrêng matur sarwi gigit waja
inggih lamun kadyèki
ing lampah kawula
suka tan mawi rowang
amba lumampah pribadi
lamun kapanggya
nèng paran samya siji


kaya apa rupane Si Pranacitra
dene kaduli-duli
nglêlanangi jagad
ngêpak 

 wong Wiragunan
durung wruh cingire mami
ambune ngambar
gêtihe lêgi gurih


kaul ingsun yèn kacandhak anèng marga
sun uja padha siji
agênti curiga
kaya pa warnanira
dene ta kaluwih-luwih
pratingkahira
kaya lanang pribadi


ki tumênggung myat putra Rahadèn Jaka
langkung sih jroning galih
wasana ngandika
lah wus padha mangkata
sadaya ingkang tinuding
matur sandika
nêmbah lèngsèr sing ngarsi


têlung rolas kang ngulon ngidul mangetan
namung Jaka Pangasih
ngalor tanpa rowang
sarêng dènira budhal
ingkang mangidul mas patih
lan kalih lurah
Wirabraja Capati


bêkêl kalih lawan wolu jajarira
kang sinêdya mas patih
pan mangidul ngetan
sabrangan kali Oya
ing Lantèng tuwin Drêkaki
myang dhukuh Wana
Kabumèn Gowong Prigi


kang mangetan Rêsajaya Krêtirêsa
lawan bêkêl kêkalih
wolu jajarira
ingkang sinêdyèng lampah
ing Malandang Ngawèn Munthil
Ponjong Pongangan
Sima Sêmanu pinrih


kang mangulon wong rolas kalêbu lurah
ngalor Jaka Pangasih
siji tanpa rowang
angancas Pandhanarang
mangajap samargi-margi
yèn katêmua
lawan Pranacitrèki


sun ajake gênti kris takêr ludira
sun uja padha siji
kaya pa warnanya
kang aran Pranacitra
ing solah datan winarni
Rahadèn Jaka
lêpas lampahirèki


nasak wana anênggêl tumurun 

 jurang
nir pringganing awêrit
tan kandhêg lampahnya
langkung amurang marga
saking murubing panggalih
angônta-ônta
dalu rêrêp wanadri


saya lêpas Jaka Pangasih lampahnya
lamun kapêthuk janmi
tan ngaku dinuta
ngakên santri tirakat
ciptaning tyas sang apêkik
yèn tan kapanggya
lawan Pranacitrèki


linajêngkên ngulon tan sêdya mantuka
wirang marang jêng kyai
myang mring kulanira
kabèh wong Wiragunan
dènira sampun kawijil
sasanggupira
marang kangjêng kiyai


pan sakêthi wirang yèn tan antuk karya
lawan tan bisa nyangking
dhase Pranacitra
suka matiyèng paran
sêmana Jaka Pangasih
sêngsêm nèng wana
kêrêp tampi mêmanis


XV. Pranacitra Kacêpêng Wontên ing Pinggir Lèpèn Oya.
Dhandhanggula
tan cinatur Ki Jaka Pangasih
lampahira nusup ngayam wana
ya ta kang winuwus malèh
wau Ni Rara Mêndut
lawan bagus Pranacitrèki
randhat angon iriban
ing sakesahipun
saking ing Kawiragunan
datan ngambah marga gung duluran janmi
manawa kasusula


kang ingambah marga trusan alit
sêsimpangan anut padhadhahan
tan kampir ing dhusun gêdhe
yèn kawanguran laku
arsa kampir ing dhusun alit
kang tan kathah wismanya
sêtun roro têlu


punika kang ingampiran
ing samarga-marga parèrènirèki
milih kang sêpi janma


tan kêna bênggang sairing nyari
Rara Mêndut lawan Pranacitra
yèn rarywan nèng sor wrêksane
Rara Mêndut aturu
abêbantal pangkoning laki
trêkadhang kalihira
yèn sayah kalangkung
anendra nèng palindhungan
lamun dalu rêrêp anèng desa alit
milih kang ragi kiwa


saking dahatira sami asih
anèng têba karangulu kisma
alèmèk sukêt grintinge
pangrasanirèng kalbu
asor kasur ing tilam amrik
miwah nèng panginêpan
tan lambaran salu
amanggih galar prasasat
anèng jinêm arum jinêbadan amrik
mangkana ciptanira


ya ta lêpas lampahirèng margi
Rara Mêndut lawan Pranacitra
prapta ing dhusun ing Nglantèng
kèndêl kapêngkok ranu
kali Oya pinuju banjir
sira Ki Pranacitra
amicarèng kalbu
wong agèn-agèn lumampah
kabêncana kali Oya dadak banjir
dene masa katiga


têka sumêntug raosing galih
Pranacitra mulat kali Oya
toya cacap cêlangape
angrês tyas lir winuluh
kêsar-kêsar amutawatir
mêlang-mêlang naratab
kêtêg rêbut dhucung
cipta kadi katiwasan
Rara Mêndut dhupèpèl geyotan wêntis
lan tansah ingarasan


Rara Mêndut awacana aris
kadospundi kakang Pranacitra
ing lampah kapêngkok lèpèn
pundi malih

jinujug
ngong jrih mulat ing kali banjir
sumaput kaênêsan
mring bêna toya gung
Pranacitra ngling angaras
adhuh mirah ingsun babo wong akuning
aja maras tyasira


ingsun bae tingalana yayi
birat salir sandeyaning driya
tungtum kadiran ta ênggèr
aywa watir wong ayu
lamun sira akanthi mami
payo rèrèn sadhela
yayi soring kayu
manawi ing mêngko ana
pitulunging Suksma sung marga lumaris
bok rara nut ing karsa


dangu sami ararywan wong kalih
lênggah anèng soring kayu kalak
Pranacitra lon dêlinge
sabên sabrangan iku
ana wonge kang anambangi
Ki Dogong aranira
anulya inguwuh-
uwuh marang Pranacitra
Kyai Dogong Ki Dogong sabrangna mami
manira arsa nabrang


kang cinêluk-cêluk nulya kèksi
nèng brang kidul ing dhusun Tirêbah
Ki Dogong ingawe-awe
kae Dogong andulu
janma ngawe-awe brang pinggir
nulya nglampahkên lawak
winêlahan banjur
praptèng brang lèr pakandhasan
Pranacitra lêga tyasira tan sêdhih
acipta bisa nabrang


Pranacitra awacana aris
Ki Dogong rika sabrangna ingwang
lah gih pintên umbalane
manira yun mangidul
prau dika niku dimriki
Ki Dogong dongong mulat
mring Ni Rara Mêndut
kang rimong kêmbêne jingga
Dogong jomblong cangkême bak lalêr muring
mata kumêdhèp têsmak


saking 

 katêmbèn dènnya ningali
cipta sajêge urip dumêlah
wruh wong ayu-ayu kuwe
maksih mangkruk nèng prau
ageyotan wêlahirèki
Ki Pranacitra mojar
Dogong sabrangnèngsun
Dogong tan nauri ujar
he lah budhêg Dogong kuwe tan nauri
Dogong sabrangna ingwang


iya apa sira dhêmên maring
Rara Mêndut ingkang kêmbên jingga
Ki Dogong pijêr andombe
Pranacitra sru muwus
nyata bangêt budhêgirèki
samôngsa dak kêprasa
cangkêmmu ing parung
yèn sira dhêmên têmênan
marang Rara Mêndut kang ayu linuwih
arêp ngambung-ngambunga


ngambung pipi têngên bae bêcik
aja sira ngambung pipi kiwa
Pranacitra ingkang duwe
iku laranganaku
kae Dogong gupuh nauri
pun dawêg dika numpak
ing baita ngriku
anulya Ki Pranacitra
lingira rum lah wus payo mirah mami
amrau nabrang Oya


Rara Mêndut mèsêm matur aris
kula maksih tan kawawa mulat
kang lèpèn Oya toyane
bok nganti alitipun
supadya tyas kula tan wigih
anèng ngriki kewala
pundi gyan dumunung
sêdhêng kenging ingêbyakan
lèpènipun botên sisah amraoni
luhung inganti kakang


Pranacitra lingira rum manis
sarwi nôngga wang janggutanira
adhuh mirah ingsun anggèr
tan kayaa wong ayu
laku agèn-agèn manawi
katututan ing lampah
awon têmahipun
wong amrih

lêstari lampah
sadaya-daya iya nabrang ing kali
kalingan kali Oya


nungkêma bae nèng pangkon mami
aywa tumingal toyaning Oya
supaya tan wangwang ing we
bok rara nut ing kakung
munggah marang pêrau aglis
nèng galanging canthikan
tansèng pangkonipun
sarwi nutupi mripatnya
wit tan bisa umiyat ombaking warih
sawusnya mapan lênggah


Kyai Dogong nulya dèn abani
prau mancal lumarap winêlah
datan dangu pantarane
mèh dungkap cacap kidul
Dogong mulat mring Mêndut Pathi
anggathung tanganira
tan mêlahi prau
praune kèli tan krasa
pijêr mulat wong ayu kuning gumrining
Pranacitra ris mojar


hèh Ki Dogong praunira kèli
Dogong kagyat sarwi awacana
kapanane kèli kiye
dyan winêlahan wangsul
mudhik ngalor aminggir malih
tumêkèng pasabrangan
sinabrangkên ngidul
sarwi lagon dhêdhayungan
ela elo a ha a ha amarêngi
nabrang ing kali Oya


rôndha miwah wlanjar prawan sunthi
nyata rôndha dêstun tigas wlanjar
katara barang solahe
Pranacitra amuwus
anjêjawat jawane iki
Ki Dogong mring kang nabrang
para wadon iku
bok rara lan Pranacitra
nèng baita munggwing galanging cêcanthik
sami ayêm ing driya


ciptanira wong kêkalih kadi
lêlênggahan nèng tilam pamrikan
datan 

 pae pangrasane
nir sandeyaning kalbu
nyipta luwar saking pawèsthi
laraping palwa nabrang
lir iyuning bandul
sangêt ascaryaning manah
ya ta prau têkèng sabrang kidul malih
bali ngalor lampahnya


Pranacitra mojar priye iki
praptèng kidul binalèkkên têngah
paran ta iki wadine
Ki Dogong lon sumaur
pan kasêmpyok ombaking warih
wus minggir wangsul larap
larap lampahipun
mila praune kinarya
wangsal-wangsul Ki Dogong karêpirèki
awèta tiningalan


dangu dènnya praon bola-bali
Pranacitra anèng panambangan
kasupèn mutawatire
eca dènnya nèng prau
yèn nginanga pan durung abrit
idua durung asat
ya ta dutanipun
Ki Tumênggung Wiraguna
Ki Mas Patih Ngabèi Prawirasêkti
lan Lurah Wirabraja


Sêcapati bêkêl jajarnèki
praptèng pundhungan parêk ing Oya
sami sumêdya arèrèn
nèng soring krasula gung
ki mas patih sarêng ningali
kang kali Oya bêna
ana wong mêrau
sami angangge wastra bang
arsa nabrang katêlu kang anambangi
mas patih kagyat mulat


narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra


-  -

 narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra



payo padha tinututan aglis
gupuh wong rolas lumayu gancang
samya cêluk-cêluk kabèh
kyai prau parau
balèkêna mangalor maning
yèn nora kobalèkna
tak bêdhil êndhasmu
miwah sun rêrampog sira
jèjèr wayang wong rolas nèng pinggir kali
ngajrihi tandangira


ngêmbat lawung pan angincêr bêdhil
kang nambangi ulate gyayasan
kalangkung dening ajrihe
mulat wong ting bakitu
kabèh padha ngathungi bêdhil
Dogong wantu wong desa
dhêrodhog andulu
sarwi mêlahi praunya
datan kongang mêlahi praunya rindhik
wau Ki Pranacitra


ciptaning tyas rumôngsa tan urip
mulat marang wong Kawiragunanan
wus pinuntu tyas pupuse
ngunandika ing kalbu
wus jamake mondhong wong kuning
masthine ginantungan
lara lawan lampus
tan larang sun tohi pêjah
biyadane wong Kawiragunan iki
kang bisa wèh wigêna


Rara Mêndut mingsêg-mingsêg nangis
kadospundi kakang Pranacitra
polah andika ing mangke
têmah lampah kasusul
datan wande manggih bilai
yèn aja mêraua
tan kacandhak mau
payo ingandhêmi kakang
pagêr bumi dening kothaking wong mati
luwang sawiji kakang


ya wong roro kang sami nglêboni
Pranacitra ngling aris angaras
adhuh mirah ingsun dhewe
panu biru wong ayu
nora wurung sun tohi pati
wus angrasa manira
yèn amanggih

lampus
kang jalaran saking sira
nanging uwis ngong andhêmi awit dening
sih ingsun marang sira


datan wangwang kadulon ing janmi
wong anjirap nantang ngônta-ônta
mapanakên gêgamane
ciptanira ing kalbu
pinadhakkên wastra sumampir
jinèjèr nèng pajangan
yèku paminipun
palwa wus parêk pinggiran
sarêbahe landheyan datan dumugi
rong landheyan dohira


Wirabraja asru dènira ngling
Pranacitra bêcik têmên sira
angangèlake wong akèh
têmu kene sirèku
yèn ajaa kalangan kali
dènnya minggat arangkat
bablas tan kasusul
lah mêntasa Pranacitra
ngong dinuta kinèn nimbali sirèki
barênga lakuningwang


Pranacitra datan anauri
eca dènira aras-arasan
sarwi alunglungan gantèn
lawan Ni Rara Mêndut
kabèh ngungun mulat sarya ngling
dubilah nora jamak
ujar tan rinungu
nak-enak loloh-lolohan
wong kèh iki pinadhakkên socaning pring
nèng prau bung-ambungan


Sêcapati mojar ngarih-arih
anak Pranacitra dika mêntas
kula dika alangake
yèn kongsi manggih dudu
ing bêdhahe bêbêdirèki
gêmpale wrôngka dika
kula kang katêmpuh
lamun misih rama dika
Sêcapati botên-botêne bilai
dèn pitaya kewala


maksih eca-eca tan nauri
kang katonton pan amung ni rara
Ki Dogong anjomblong bae


lali nambangi prau
Ki Mas Patih Prawirasêkti
langkung bramantyanira
myat Pranacitrèku
kinèn angaras kewala
nulya sami wong rolas nantang nyumbari
Pranacitra mêntasa


lah adene wonge kang nambangi
apa dhasar arêp gêblasêna
ya marang wong minggat kuwe
mêngko tak bêdhil dhasmu
Dogong ajrih minggirkên aglis
ya ta Ki Pranacitra
ebah gènnya lungguh
sarêng kalawan ni rara
nulya ngadêg ningsêti busananèki
mêntas saking baita


Rara Mêndut pinondhong nèng kering
asta kanan anarik curiga
sarwi asantak wuwuse
sapa wonge kang nusul
ajana wong tambuh kuwanin
mulane Pranacitra
anggawa wong ayu
tan wêdi takêr ludira
Rara Mêndut pan wus sun tuku ing pati
payo barênga mara


wong Kawiragunan alok sami
ilah ngamuk-ngamuk Pranacitra
payo tinadhahan age
wong rolas parêng ambyuk
kang anuduk numbak ambêdhil
rinampog lir wayangan
Pranacitra kiwul
tandange kêbat acukat
datan rikuh mondhong pawèstri sinambi
prang rukêt binut kathah


pan sinosog tumbak lawan kêris
datan pasah kadya panjang putra
sinosog alang-alange
malèsèt tan tumanduk
anglir prênjak kêsit tinaji
sikatan dinamonan
dhali nyampar banyu
singa kang jinangkah giwar
Lurah Wirabraja tan kongsi ngindhani
sinuduk jajanira


ambruk Lurah Wirabraja mati


nulya Sêcapati anêrajang
wanti-wanti panuduke
gya winalês sinuduk
salangira niba wus mati
bêkêl têtulung numbak
ginoco gya lampus
lan jajar satunggil pêjah
mêngkap wong Kawiragunan samya wingwrin
tan na wani parêka


nulya Ki Mas Patih Angabèi
Prawirasêkti langkung bramantya
dadya angikal lawunge
watangira rinangsul
Pranacitra binuntar kenging
tangan ugêlanira
jimpe krisnya runtuh
pinindho walikatira
ingkang kiwa kagyat anjingkat ngipati
Rara Mêndut kasingsal


kodhun saking pêpôndhôngannèki
Pranacitra dhêdhangkak gloyoran
nulya dèn êbyuk ing akèh
payo kônca dèn gupuh
gage tali gage dèn aglis
digawe tali apa
nora nana dhadhung
gaweya tampar sadhela
ih kêsuwèn bokya sabuke pribadi
iku kinarya bônda


nulya sabukira cindhe sari
inguculan kinarya musara
kinukuhan pambandane
mas patih ngandika sru
cêngkalakên dèn amiranti
satang iku kewala
tugêlên dèn gupuh
ingkang dhinawuhan sigra
ngambil satang ngling pring iki têka ngêndi
Ki Dogong aturira


gèn kulangsal saking lèpèn Ajir
têbih-têbih radi amilala
kêncêng apênêt warnane
wèt rosa anggènipun
mas patih ngling mring wong nambangi
hèh wong nambangi sira
sapa ranirèku
matur pan inggih kawula
karan anak pak 

 Dogong kawula gusti
dhusun ing Sitirêbah


kalalating Nglantèng krajanèki
yèn mêngkono ya Pak Dogong sira
sun gawa ngong aturake
marang kyai tumênggung
sira thithik milu lèh kardi
krana Si Pranacitra
kacandhake iku
anèng panambanganira
aprasasat sira milu anyêgati
Dogong nuwun turira


inggih sumôngga di dalêm alit
angling malih mring kawulanira
apa wus kukuh bandane
samya umatur sampun
kêkah datan amutawatir
mas patih angandiha
kônca ingkang lampus
Sêcapati Wirabraja
miwah kônca bêkêl siji jajar siji
wong papat iku padha


buruhêna kon gawa wong bumi
mring nagara ngong turakên marang
jêng kiyai kawulane
wruh anak rayatipun
kang tinuduh nimbali aglis
wong desa praptèng ngarsa
sandika turipun
bangke wus binarukutan
Pranacitra wus binônda anèng ngarsi
kukuh tan bisa obah


Pranacitra ciptanira kadi
tibaning pusara nèng angganya
lir ni rara pangêkêpe
myang tibaning kang tunjung
duk binuntar walikatnèki
tangan ugêlanira
lir Ni Rara Mêndut
angênyêt-ênyêt sarira
nèng tilam rum saking dahatira kalih
Rara Mêndut karuna


sarwi asinglir sêkar inganggit
anggrèk lan mênur sinurèng patya
pasèntêgan ing gêlunge
gambir ingkang 

 kinayun
pangunceyan gajah angoling
sinangsang mungging karna
tibèng jaja landhung
Pranacitra sinumpingan
rinimongan jingga ni rara tan têbih
lir pangantèn pêpanggya


XVI. Dados Tawanan
Dhandhanggula
Rara Mêndut asinjang guringsing
kêmbênira jingga pinarada
kêncana sêngkang bapange
cundhuk anggrèk lan mênur
Pranacitra sêkaring gambir
binêkta mring Mataram
tinalenan sampur
binônda ing cindhe kêmbang
cinêngkalak pring tutul ing kali Ajir
arimong kampuh jingga


Mas Patih Ngabèi Wirasêkti
mojar lah wus payo angkatêna
ingkang liningan nulya ge
sadaya mangkat sampun
saking Lantèng dènnya lumaris
kadya ngarak pangantyan
samarga dinulu
wong akèh datan anyana
yèn lêlaran ingiringakên priyayi
wong loro angrimong bang


kang wadon ayu kang lanang sigit
tansah lumaku abêbondhetan
ni rara nyawang kakunge
tan pêgat kumêmbêng luh
sarwi asung gantèn sing lathi
mulung narimèng waja
randhat lampahipun
sabên satêngah onjotan
Rara Mêndut alêlathèn gantèn wangi
lawan Ki Pranacitra


wong papagan mandhêg aningali
marang lampahira Pranacitra
sami anyêngguh pangantèn
ana rêrasan wuwus
ikunya ya pêngantèn ngêndi
bagus têmên sing lanang
i wadone ayu
emane gone angarak
nora nganggo 

 wêwadonan ingkang ngiring
mung lanangan kewala


ing padesan kang kamargan sami
ting garubyug pan sami ajakan
payo anonton pêngantèn
êndi payo andulu
he lah kuwe pêngantènnèki
bagus têmên sing lanang
wadone ya ayu
ayune nora gêjamak
ih iya ya baya pêngantèn priyayi
kêtara wangunira


pêngantèn apa dudu pêngantin
yèn pêngantèn nganggo kêmbar mayang
lan jalwèstri tuwa nome
myang rare kèh nèng ngayun
yèn pêngantèn sêpasar mulih
sanadyan sêpasara
kiraku ya dudu
layake runggèng ditanggap
sing lanang iku baya badhudirèki
ditanggap mring nagara


ana nauri ah dudu ringgit
kêbagusên badhude warnanya
kêtara pasang sêmune
dudu dhapuring badhud
wangunira dhapuring mantri
aranana kusuma
layak iku patut
ana kang patitis mojar
aku ngrungu warta sêlire jêng kyai
Tumênggung Wiraguna


dèn inggatkên mring kulanirèki
botoh kang aran Ki Pranacitra
Rara Mêndut wadonane
kabèh kawulanipun
apan samya kinèn ngulati
sapa kang nêmokêna
gêng ganjaranipun
mênèk iku kang kacandhak
samya angling ya layak bênêr sirèki
kang ngiring prajuritan


nulya ing wuri sêmada têbih
ana wong mikul jisim sakawan
tinakon tinuturake
ing mula bukanipun
langkung ngungun ingkang miyarsi
ana mojar 

 lah iya
abênêr tuturmu
nyata wong minggat kacandhak
kèh warnane kang samya rêrasan angling
ya ta ingkang lumampah


katanggungan kadalon nèng margi
rèrèn dhusun pinggir kali Umpak
Bêndungan panginêpane
sira Ni Rara Mêndut
datan têbih dènira linggih
sarwi anggubah sêkar
pasumpinganipun
kang wus layon sinalinan
sarwi angsung gantèn sinungkên sing lathi
tinampan dening waja


tan winarnèng dalu ya ta enjing
mangkat saking ing dhusun Bêndungan
samarga tinonton ngakèh
yèn lagya wruh ing ngayun
sami angarani pangantin
yèn wruh ing wurinira
bangke kang pinikul
anyana lamun prakara
Rara Mêndut samarga-marga anangis
mulat mring Pranacitra


sarwi angsung gantèn saking lathi
tinampan ing waja sarwi ngaras
sadaya kang ngiringake
samya eram amuwus
anèng marga kobêre sami
adu cangkêm lolohan
ngampirake irung
tan ering marang wong kathah
pinadhakkên pagêr jarak wong kèh iki
malah dadya grumbulan


kancanira mèsêm wênèh angling
wis bangêtên pan dubilah setan
bêlis balaka srandune
sayêkti dudu manus
kapanjingan budi sêrani
jajal lanat idêran
Pranacitra iku
wong binônda cinêngkalak
dadak bisa anu-anu turut margi
mènthèlane adèna


sinauran buh-êmbuh sirèki
bok cikbèna sakerah-kerahnya
wong uwis padhadenene


kinarya sangu lampus
tinutugkên mupung sih urip
tan wurung Pranacitra
iku ihnil mampus
êmbuh wadone iku ta
iya durung karuwan milune mati
yèn urip pa ya layak


tan cinatur lampahirèng margi
kawuwusa ing Kawiragunan
kyai tumêngung kingkine
kadya upaminipun
suduk gunting atatu kalih
kalamun kaèngêtan
mring Pranacitrèku
tan uwus raosing duka
ngônta-ônta lir lêgi gêtihirèki
katon ngalunyatira


kabupatène dèn mêjanani
mring wong bênce pece rêrècèhan
yèn tan katêmua mangke
lir punagi dèn jujul
saking marab-marabing galih
sak dhatan kaèngêtan
mring Ni Rara Mêndut
kadya tan kolu ngukuma
saking dahatira ki tumênggung brangti
tan kapadhan ing karsa


kadi sokur lamun tan kapanggih
Pranacitra tulus minggat rangkat
amung Rara Mêndut bae
katêmua linuru
ingapura sadosanèki
sanadyan bêdhad liwar
kaduga amêngku
sok uga bangun turuta
aywa mulatèying mring bedhangirèki
mituruta maring wang


robat-rabèt pan ora pinikir
maksih inganggêp prawan kêncingan
kang durung môngsa kêmbêne
lan durung suruping yun
pan mangkana ciptaning galih
lakon kang wis kalakyan
sêmada kaduwung
nguni wadone kewala
kinèn bali lanange nora praduli
dimèn kendhang ngalêndhang



ya ta wau wanci surya wukir
ki tumênggung pinarak pandhapa
kang seba mung sakarine
lan punakawanipun
andhèr mungging plataran ngarsi
ki tumênggung ngandika
marang garwanipun
kiramu Si Pranacitra
apa bisa kacandhak inggatirèki
sinusul wong maju pat


nyai ajêng aris turirèki
lêrêsipun inggih katututan
tiyang jinala ing akèh
mring pundi purugipun
minggat rangkat lawan pawèstri
pasthi randhat ing marga
tan lêpas ing purug
anggêr langkung ing pomahan
Rara Mêndut Pranacitra pan katawis
lamun wong minggat rangkat


Ki Tumênggung Wiraguna angling
ya majade bênêr ujarira
mênèkne sêkti ta priye
lamun bêr bisa mabur
tuwin bisa nora kaèksi
nyi ajêng aris turnya
sêlak mendahipun
bêgêjil sagêd digdaya
tiyang alit dhasar dosa lampah silib
mokal darbe yuwana


ya mênèkne sêkti angluwihi
dene wani ngrêbut bojoningwang
kaya wis jitus tandhinge
eca agunêm wuwus
ki tumênggung lawan kang rayi
Nyi Ajêng Wiraguna
kasaru kang rawuh
mas patih sakancanira
tur uninga prapta kandhêg anèng kori
gya lurah punakawan


matur punika mas patih prapti
anèng kori ngantya kang timbalan
ki tumênggung sru wuwuse
timbalana dèn gupuh
datan dangu mas patih manjing
andhadhap praptèng ngarsa
santak aturipun
kawula sampun dinuta
anututi Pranacitra 

 lampahnèki
kang minggat kesah rangkat


inggih lawan Rara Mêndut Pathi
ing samangkya pan sampun kacandhak
nèng lèpèn Oya ing Nglantèng
lagya sami marau
gêbal dalêm ingkang nambangi
Pak Dogong aranira
prau wangsal-wangsul
nabrang kadi alêlumban
yèn sampuna wontên Pak Dogong wus têbih
bablas tan katututan


kinon minggirkên praunirèki
Pranacitra mêntas sêdya bôngga
nulya kaêbyuk ing ngakèh
sura pangamukipun
Pranacitra amrêjayani
pun Sêcapati pêjah
lan Wirabrajèku
bêkêl satunggil myang jajar
ingkang pêjah sakawan jisimirèki
sami kawula bêkta


Pranacitra mangke wus katali
lan Rara Mêndut kawula bêkta
sumôngga ing karsa mangke
ki tumênggung angungun
duk miyarsa aturing patih
langkung pangowêlira
kulanya kang lampus
ngandika ya nora talah
Wirabraja sun gawa prang ngêndi-êndi
kabèh padha digdaya


prang lan wong mêngkono bae mati
bocah lawas milu lara lapa
ngong durung malês gawene
kaabdèkna sang ratu
abdi dalêm boboting cilik
yèn mêngkono gêntèkna
anake kang lampus
mas patih matur sandika
jêng kiyai ngling malih marang mas patih
lah iya parènèkna


wong lêlaran lèh-olèhirèki
Pranacitra kawuk ajokêna
tak dêlênge rêraine
ya karo si mênjêrut
si sêmèrèh 

 suwèh si dawir
bisa gawe bêncana
si uwong ra urus
cêpakna mring ngarsaningwang
gya Mas Patih Ngabèi Prawirasêkti
mring kori pananggungan


dhawuh kinèn naoskên mangarsi
Rara Mêndut lawan Pranacitra
jinagan kiwa têngêne
sumpingira tan alum
Rara Mêndut ingkang nyumpingi
binurat dhandhan-dhandhan
gêgarutanipun
ajênar galar konusan
Rara Mêndut sarwi sung gantèn sing lathi
tinampan Pranacitra


XVII. Pranacitra Dipun Lunasi, Rara Mêndut Ambelani
Dhandhanggula
kalihira wus kerid mangarsi
Rara Mêndut lawan Pranacitra
mas patih tansah keringe
ya ta kyai tumênggung
blero driyanira ningali
nêpsu mring Pranacitra
sih marang Ni Mêndut
ki tumênggung angandika
mring kang garwa lah nyai Si Mêndut iki
jakên mring gandhok wetan


nyai ajêng angandika aris
lah payo Mêndut nyang gandhok wetan
jêng kiyai timbalane
èsmu wrat Rara Mêndut
pan pinêksa nulya wus kerid
marang ing gandhok wetan
sira Rara Mêndut
tansah alara karuna
soca balut jait sinawang alindri
ya ta kang nèng pandhapa


Kyai Tumênggung Wiragunèki
duk ningali marang Pranacitra
sakêlangkung bramatyane
tambuh paraning bêndu
ngawêt-awêt soca anggêni
sêngak dènnya
-  -

ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing akasa
tumungkula pratiwi sigra marpêki
tumêmpuh kang curiga



ngandika
hèh mas patih gupuh
Si Pranacitra ajokna
sigra Mas Patih Ngabèi Wirasêkti
angugêr Pranacitra


ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing ngakasa
tumungkula pratiwi sigra marpêki
tumêmpuh kang curiga


Wiraguna wau anêlasi
dhuwung dalêm panimbal luk sanga
Ki Jikja ika tangguhe
sinuduk jajanipun
murub muncar ludiranèki
Pranacitra glangsaran
sambat Rara Mêndut
lah age sira nusula
sun antèni ing bangun pangarib-arib
dhuh mirahe pun kakang


Rara Mêndut karuna mlasasih
myarsa lamun Pranacitra lunas
tinuwêg nèng pandhapane
marang kyai tumênggung
wus angêkês sêdya belani
Rara Mêndut karuna
kakang milu lampus
labête trêsna ing dika
luwang siji wong roro barêng nglêboni
andika lawan kula


Rara Mêndut sarêng aningali
Pranacitra dènnya kêlosodan
kuthah ludira jajane
anèng ing ngarsanipun
Ki Tumênggung Wiragunèki
dhuwung maksih liniga
pan dèrèng tinuruh
Ni Rara Mêndut agêpah
saking gandhok lumayu narajang wani
mring dhuwung maksih pasang


pan tumèmbêl kagyat jêng kiyai
Rara Mêndut garonjal gya niba
gêlangsaran sakalihe
pramana tatunipun
apan samya
kêkulung ati 
magêp-magêp sêsambat
kakang kula nusul
ing made pangaribaya
pagêr bumi dening kothaking wong mati
luwang sawiji kakang


ya wong roro kang sami nglêboni
dangu dènnya sami kalosodan
timpah-tinimpah kalihe
Pranacitra wus mucuk
panglayapanirèng pangèksi
kêjêp lathi cincingan
pan kadya calathu
pan inganti pasêmayan
wus andungkap marang kalanggêngannèki
Pranacitra palastra


kalihira wus samya ngêmasi
Rara Mêndut lawan Pranacitra
tatu jaja sakarone
ki tumênggung ambêkuh
kipat asta gêtun tan sipi
dubilah nora talah
priye iku mau
Si Mêndut dadak katuwak
ing kris ingwang manira dene tan uning
ingsun kagèt kewala


sarwi amundhut toya ing kêndhi
kinarya nuruh curiganira
ingkang kuthah ludirane
sawusira tinuruh
sinarungkên nulya winangking
Tumênggung Wiraguna
maksih bêndu ngungun
he lah mati karo pisan
priye mono eman têmên Dut sirèki
akaton warnanira


ing gandhok apa nora na janmi
dene bêndhetan sapirang-pirang
anyêngoh apa gawene
nyai ajêng umatur
inggih kathah pawèstri naming
weya datan uninga
pun Mêndut gènipun
lumayu marang ngajêngan
ingwang datan anyana lamun kadyèki
ambedhang tunggal bathang


Ki Tumênggung Wiraguna angling
hèh mas patih priye 

 karêpira
si mêngkonok onggrok kuwe
linampu milu lampus
ambelani kancanirèki
si pêdhot bêdhat liwar
lalu modar tatu
êmoh dadi sêlir ingwang
bangêt têmên gone tan dhêmên lan mami
mas patih matur nêmbah


inggih têkdir pan sampun pinasthi
kêdah tan kenging kinarya wirya
manggih papa pantakane
inggih pun Rara Mêndut
tanpa damêl lamun ginalih
apan wus praptèng têmah
angandhêmi kukum
namung anggaliha tama
wajib prêlu anyampurnakakên mayit
ngamalakên ngakerat


kurmating suksma atilar jisim
amêmule pangulihe ajal
jisim marang bumi mangke
ingkang kalawan kubur
panjênêngan dalêm jêng kyai
pedah wakap sidhêkah
kautaminipun
sung pênêt ing kêmlaratan
jisim laip bongsislam pan inggih ugi
paduka kawajiban


yèn kadugèkêna tyas kang runtik
mring jisim karsa pinurak-purak
nuhun kewala karsane
kirang utamèng ngèlmu
amba datan amêmancèni
mokal yèn kalêmpita
paduka wus mêngku
saliring rèh kautaman
inggih masa kilapa paduka kyai
sangêt atur kawula


ki tumênggung angandika aris
iya bênêr mas patih turira
iyèngsun miturut bae
kang dadya prayogamu
inggih lamun parêng kiyai
pun Mêndut Pranacitra
tinunggilkên kubur
wong kalih dados satunggal
karantêne

tiyang punika manawi
sampun sêcan janjeyan


kula suwun panguburirèki
wontêna ing gadhuhan kawula
ing dhusun Ceporan mangke
ki tumênggung nglingnya rum
iya apa karêpirèki
ingsun paring salawat
bae mring Ni Mêndut
rongpuluh reyal wragadnya
lan maninge ngong paring salawat maring
kancanira kang pêjah


lurah roro iya nyèkêt anggris
bêkêl rongpuluh jajar limalas
iki paringêna age
kancamu ingkang lampus
anglakoni pakaryan mami
padha sidhêkahana
satutuge iku
têkane ing sèwu pisan
apan iku pratôndha asih ing mami
kongsi praptèng antaka


nyai ajêng mundhut arta nuli
prapta lajêng katur ingkang raka
gya pinaringkên mas patèh
banjur paringna gupuh
mring rayate kang sami mati
mas patih tur sandika
gya parentah gupuh
kuwandane Pranacitra
lawan Rara Mêndut kinèn bêkta maring
wismanira mas patya


wus sinucèn layonira kalih
gya pinêtak mring dhusun Ceporan
kinubur dadya sijine
têrus parikanipun
luwang siji wong ro nglêboni
apan nus tunggal karas
Pranacitra Mêndut
patine Ki Pranacitra
wanci surup kinubur sirêping janmi
anèng dhusun Ceporan


dadya katêlah prapta ing mangkin
kuburira bagus Pranacitra
yèn Jumuwah Gra Kasihe
asring katingal murub
lêlabête 

 wong mantêp budi
suka rêna asura
lêgawa ing lampus
narima marang kukuman
tan kumêdhèp ing pati pangidhêpnèki
tan kadung kaduwungan


tan kaisèn liyaning pangèksi
nir rasane tibaning curiga
samyèng layap pangidhêpe
tan dhompo tekadipun
Rara Mêndut bae kaliling
nora kalang-alangan
gumêlênging kalbu
kang murba rasèng asmara
wus tumanêm têlênging wardaya kèksi
prapta ing padhêkikan


tan pae paesaning pangèksi
lan Rara Mêndut pabelanira
ing pati tan mangu mèngèng
sêtya ubaya tuhu
pucuking kris cinipta rêsmi
kawawas ing asmara
ing pananjakipun
tan dhompo panthênging driya
angandhêmi wangsalan parikannèki
amung Ki Pranacitra


lan Rara Mêndut roroning tunggil
gêlêng gumulung galang-gulungan
kalihe tan na bedane
dadya budinya kumpul
marma murub kuburirèki
ing dina kang utama
mangunah ing kubur
kabul dadya pakaulan
kaoling wong sapa kang arsa alaris
dènira bêbakulan


anyadrana ing kuburirèki
Rara Mêndut ing dina utama
pasthi laris dodolane
lan sapa ingkang kaul
amêmule nyadrana ngijing
kubure Pranacitra
laris mring wong ayu
tuwin yèn arsa angiwat
myang pangantèn yèn tan atut palakrami
padha sira nadara


myang wong rêmên kasukan amain 

 
tirakata marang kuburira
pasthi sumbon krêp mênange
witne yèn ngadu sawung
glis katrima panêdhanèki
sawarnaning botohan
dherekan myang puyuh
kêcik jangkrik myang daluwang
kêplèk kècèk gimêr miwah dhadhu posing
tuwin traping ngawula


purnèng catur jêjanturannèki
panêdhake Sêrat Pranacitra
rikala wus panêrate
lèk Ruwah kaping têlu
môndhasiya misih Dal warsi
awaling manggakala
enjang tabah wolu
guwa têrus sabdèng nata
caritanya sadaya mung nêdhak sungging
dene Srat Pranacitra


nênggih ingkang karsa mangyasani
jêng sinuhun prabu kaping gangsal
kang jêjuluk Sunan Sugèh
dene sugih kalangkung
garwa putra brana mas picis
duk mangapus ruwiya
durung madêg prabu
maksih pangeran dipatya
anom mêngku nagara dibya putra ji
narendra ing Mataram


nulya tinêdhak marang kang rayi
kang sinuhun prabu kaping sapta
gêgula rênggèng karsane
winuryan kang panuju
binengkas ing gita kang tan wrin
tinulad pan tinula
tulèning pangapus
winangun ing basa jarwa
mrih tumuntur pakaryaning kang utami
mring nak putu kang maca


__________wus prapta ing paregolan
ya ta wau Ni Rara Mêndut Pathi
angrasuk busana luhung
angling mring kancanira
bakyu Podhi pan kawula arsa mêtu
sung jampi mring Pranacitra
sampun dika corah janmi

kula sung arta rong reyal
wang pasumpêl sampun dika baribin
kang liningan aris muwus
inggih sakarsa dika
inggih nanging dika sampun dangu-dangu
punika pan sampun siyang
yèn sêlak rawuh jêng kyai

sayakti mangke konangan
datan wande dika manggih bilai
saiba kyai tumênggung
Ni Rara Mêndut sigra
lajêng mêdal praptèng kori apêpangguh
kalawan gus Pranacitra
sêpi datan ana jalmi

parêng dènira tuminal
pyuh ing driya wulangunira sami
ni rara mangrangkul gapyuk
gulêt eyang-eyungan
Rara Mêndut mèsêm dènira amuwus
kakang bagus Pranacitra
turene andika sakit

pan inggih sakit punapa
Pranacitra mèsêm dènnya nauri
kula yayi sakit êsur
sur montên pundi witnya
inggih awit saking kêncèt kêncêngipun
mrambat mring cingklok kêncêngnya
otot gung samya ngêncêngi

yèn nuju angot sur dika
ingkang dipun damêl jampi punapi
apan inggih adatipun
jampine ati podhang
ngong tan bisa amèt podhang lir wong jalu
gih lamun tan wontên podhang
ati kucing mawon kenging

butuhan kinarya tômba
ni rara ngling punapa anggêr kucing
pan inggih kalamun antuk
ingkang lorèk irêng bang
dalèr putih têrus bundhêl buntutipun
gih punika côndramawa
mawa ingkang ngingu kucing

kang ngingu priyayi napa
inggih dede rôngga dêmang ngabèi
ingkang ngingu ki tumênggung
tan kêna singa wonga
saking Pathi kucinge ran Rara Mêndut
anggalibêd nèng

ngarsèngwang
ni rara anjiwit ririh


he si jênat dikêramat
bisa têmên karya wangsalan angling
Pranacitra aris muwus
ni rara ngong ngrêsaya
pijêtana awakku lêlangkung ripuh
inggih sakêdhap kewala
dimène lêmês sathithik


wit badan kliwat kakunya
raosipun kadya dipun gêbugi
Rara Mêndut mèsêm muwus
dhuh kakang Pranacitra
wontên ngriki pan inggih kathah wong langkung
tan wande kawruhan tiyang
wawi mring wismanirèki


lurah panandhon kewala
sampun siyang lamun kondur jêng kyai
tan wande dados sapikul
dika kalawan kula
Pranacitra ngling inggih dawêg wong ayu
marang panandhon kewala
nging tan sagêd ngadêg mami


dika junjung badan kula
nulya ngadêg gapyuk rangkulan sami
sarêng dènira lumaku
sarwi kêkanthèn asta
sampun prapta ing wismane lurah nandhu
Rara Mêndut nêmbung basa
man lurah lamun marêngi


ngong kèndêl ing griya dika
sakêdhap pan arsa angusadani
Ki Bagus Pranacitrèku
wit sakit awakira
lurah nandhu nauri o botên niku
kalangkung ajrih kawula
tan wande ambilaèni


angilangkên kalungguhan
inggih dados punapa awak mami
dede pabênan puniku
sampun mring griya kula
dika golèk panggonan ing liyanipun
Pranacitra aris mojar
sakêdhap kemawon kyai


manira arsa têtômba
datan suwe sung jampi ing asakit 

 
sumaur ah botên bagus
sangêt ajrih kawula
yèn konangan marang jêng kyai tumênggung
tan wande jinarah-rayah
amêjahi mring wak mami


Pranacitra aris mojar
lah punika kyai kula ngaturi
yatra patumbasing kampuh
pan kawan reyal wêtah
kula rèrèn griya dika datan dangu
lurah panandhon agêpah
anampani sarwi angling


dhuh inggih sakarsa dika
ajêjampi wontên ing wisma ngriki
ngong tan malangi sakayun
lajênga mring jro wisma
kula anèng ing jawi kemawon tunggu
lêga tyase Pranacitra
lan Ni Rara Mêndut nuli


sarêng malêbêt ing wisma
manjing sênthong sarêng tiyang kêkalih
nêlaskên sakayunipun
tan wruh ing isin wirang
tan kèlingan pringgabayanirèng laku
wus kalap mring kaluputan
katarik dhinadhung eblis


lali marang kira-kira
Pranacitra lan Rara Mêndut Pathi
lagya nutugakên kayun
kasaru rawuhira
ki tumênggung gumrêdêg sawadyanipun
jajaran maro atata
punakawan kang mangampil


praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni


Ki Tumênggung Wiraguna
kusung-kusung pangandikanirèni
Mêndut kopyahku kiye Dut
krisku Dut wêdhungku ya
Dut kacuku Dut sabukku Dut Dodotku
Du 
-  -

 praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni



 sruwalku Dut culana
Dut ngong jaluk salin nyamping


jaluk ngombe Dut dèn enggal
banyu kêndhi Dut ing bokor kang putih
Dut raupana aku Dut
tanganku Dut suhana
dene suwe Dut sira lagi apa Dut
gage Dut gage Dut sira
Dut sêlak yun wruh sirèki


parèstri samya kewuhan
ting calinguk sadaya samya ajrih
ki tumênggung ngandika sru
thung Si Mêndut enggalna
Nyai Cênthung gêlagêpan aturipun
kalawau sanjang mêdal
inggih arsa anjampèni


marang lurah panakawan
Pranacitra sangêt dènira sakit
ing samangke dèrèng wangsul
duka dalêm unggannya
yèn ing gandhok wetan tan wontên kadulu
manawi sanès panggenan
kawula datan udani


Ki Tumênggung Wiraguna
duk miyarsa aturing para nyai
angatirah netranipun
pasuryan lir sinêcang
mènjêp-mènjêp kang lathi kêjot kumêdut
lir sinêbit talingannya
mawinga-winga mawêngis


sru sêngak dènnya ngandika
beca-becu ting klêpyur idunèki
suraweyan astanipun
gêtêm-gêtêm angônta
ih mangkono asu Mêndut edan taun
wong kêparat kêna sibat
nora patut dèn uripi


kadèkna nampik maring wang
akèh-akèh sêmaya awak lagi
mapag tanggal anu-anu
ana kang kinarêpan
nyata bagus Pranacitra karo aku
mulane sun ajak seba
pi-api ngêlu si anjing 




datan idhêp kabêcikan
dènnya kari ana kang dikarêpi
gya nimbali patihipun
tan dangu praptèng ngarsa
ki tumênggung pangandikanira asru
golèkana Pranacitra
lan si asu Mêndut Pathi


kono ubrêsên sadaya
wong sawiragunan konên golèki
ngêndi ênggone katêmu
cêkêlên karo pisan
iya padha bandanên aturna mring sun
yèn budi sêmbadanana
patènana ywa uripi


mas patih matur sandika
kancanira kang mêntas dhèrèk maksih
pêpak durung ana mundur
wus sami dhinawuhan
parêng tandang opyak sadaya anggrêgut
pating balêbêr solahnya
kèh wisma dèn galedhahi


jro kêlir jaban kêliran
pan sadasa sami dèn galedhahi
ting balêbêr ting garubyug
prajurit ingkang tênggak
apan samya tumandang sakancanipun
omah gêdhe cilik samya
tiniti dèn balèngkrahi


lah kônca-kônca sadaya
aja ana wêlas daging-dinaging
tan wurung mèlu dosa gung
ywa aling-ingalingan
inggih botên adhi kula botên wêruh
dèn galedhaha sumôngga
kula tan uning sayêkti


gumuruh ingkang ngupaya
mara kono kono umpêtan ngêndi
Pranacitra Rara Mêndut
dhuh aja kongsi gagal
jaban regol ing panandhon yèn nèng ngriku
sigra abdi punakawan
mring panandhon angulati


gumêdêr sami têtanya
ngriki napa wontên Pranacitrèki 

 
kalawan Ni Rara Mêndut
lho sapa kang kanggonan
aja ana kumbi tumulia ngaku
nauri botên uninga
kula botên botên uning


ana kang tutur uninga
jêge mawon mriku mring gyanirèki
lurah nandhon angslupipun
nulya pra punakawan
asru tanya marang sira lurah nandhu
ngriki wontên Pranacitra
nauri tan wontên ngriki


punakawan sru angucap
arsa goroh dika niku kiyai
pasthi bilahi sirèku
ngalingi wong bedhangan
panakawan lan sêlire ki tumênggung
payo padha digaledhah
kancing kori dèn tatasi


lawange sinêndhal bubrah
Pranacitra lan Rara Mêndut kèksi
giyak prasami amuwus
ah ana Pranacitra
nyata bênêr ana lawan Rara Mêndut
dika cêgati ing lawang
kula trajange pribadi


Dhogol sigra narik pêdhang
karsanira arsa pinêdhang wani
Jibus ngalangi ing ngayun
ngling mangke ta mangke ta
dika napa tan ngrasa kadanan iku
kadarmane Pranacitra
sadaya dipun bêciki


Dhogol kapagol tyasira
yèn makatên inggih kadipunêndi
yèn rêmbug kula puniku
Pranacitra ginusah
dimèn lujêng malês kabêcikanipun
nulya sami pinaranan
sarwi tinuturan ririh


Pranacitra dika lunga
dukanipun jêng kyai anglangkungi
ki tumênggung dhawuhipun
pundi gène kacandhak
kinèn nyêpêng bandan katur ing tumênggung 

 
yèn bôngga kinèn nguwisna
marma andika lungani


puniku kônca sadaya
ting bathithit kang sami angulati
dèn age dika lumayu
dene yèn dika trêsna
mring Bok Rara Mêndut sampun walangkalbu
ing mangke dalu kewala
dika bali mriki malih


kula ingkang asung marga
pojok bata kidul wetan puniki
Pranacitra srêp tyasipun
sarwi aris wacana
inggih adhi mangke dalu kula wangsul
yèn wontên bênce lan têkak
atawa têtuwu kolik


dèn rikat dika wèh ôndha
Dhogol Jibus wus sami anaguhi
Pranacitra kesah gupuh
amiyak gêdhègira
pan ambolos wong têlu lan Blêndhung Jagung
sakadar maksih rinaksa
wong kang ngêpung tan udani


punakawan samya opyak
alok ngetan ana ngulon lumaris
alok ngalor wênèh ngidul
samya tinut ing kathah
sru gumuruh tanpa rungyan swara sêru
ya ta wau ni bok rara
lir pinucung tyasirèki


XII. Rara Mêndut dipun Palak Nyai Tumênggung.
Pucung
Rara Mêndut kalangkung ngunguning kalbu
tinilar ing priya
Pranacitra angoncati
ngunandika ni rara sajroning driya


kakang bagus têka tinggal colong playu
tan èngêt maring wang
ujare trêsna mring mami
ya pagene ragèng 

 sun nora ginawa


Rara Mêndut minggu sarwi kumêmbêng luh
ketang Pranacitra
punakawan samya angling
lah suwawi kula dhèrèkkên bok rara


marang ngayun kula turkên ki tumênggung
pinupus kewala
sadasa-dasa dospundi
sawêg bêjanipun linakon kewala


dene wau raka dika sanggupipun
mangke dalu prapta
panggihan lan dika malih
binêtah-bêtahkên tan panggih sadina


sampun dangu suwawi marêk ing ngayun
ni rara tan pojar
gya lumampah tinut wuri
panakawan sêkawan ingkang lumampah


Dhogol Jibus lumaku andhêsêk sikut
kathah solahira
ting salengkrang amberagi
tur ta iku tan rinèwès mring ni rara


malah rêngu Ni Rara Mêndut sru muwus
aywa na sêmbrana
maring ngong mêngko wak mami
inggih wangsul anèng ing ngriki kewala


datan purun mring ngarsane ki tumênggung
nadyan pinêjahan
inggih kawula lampahi
sampun dumèh kula sawêg nêmu papa


lon sumaur apuntên dika bok ayu
sampun age duka
inggih kawula kang sisip
sakèh lêpat inggih nyuwun pangapura


ya ta laju Rara Mêndut lampahipun
kerid punakawan
wong akèh samya ngaruhi
he he ika Ni Rara Mêndut kapanggya


dene amung Rara Mêndut kang katêmu
asêlèn kewala
lanangane ana ngêndi
i lah kae jarene mau wis lunga


kang binuru nora kacandhak 

 lumayu
sida babal ilang
ingubrês datan kapanggih
ana para nyai liwat kadumêlan


nora patut wong kawiragunan iku
eman jênêng lanang
ting patèntèng nganggo kêris
tanpa gawe godhèg wok abrêngos capang


ambêburu wong siji thil bae luput
cabar tan sêmbada
gagahe ngêpung gêndhuri
yèn jêjawat tan kêna wadon kumlèbat


sru sumaur iku sapa kang cêlathu
anggêr bisa ngucap
nguwus-uwus ngisin-isin
yan bacutna nèk ora sun kuya-kuya


mênêng muwus iya mung iku wanimu
nora isin padha
kinawulakkên jêng kyai
ana mungsuh akèh manèh yèn bojosa


samya guyu guyune rumangsèng kalbu
marèngès akêmba
ya ta Rara Mêndut Pathi
praptèng kori kèndêl wirang myat ing janma


kang tinuduh punakawan gupuh matur
mring Ki Wiraguna
kawula sampun tinuding
angulati Rara Mêndut Pranacitra


mangke sampun kapanggih nèng wismanipun
lurah nandhon gyannya
naming pun Pranacitrèki
sampun mingat tinututan tan kacandhak


kang kacêpêng pan amung Ni Rara Mêndut
lungguh tanpa rowang
lagya kèndêl anèng kori
Ki Tumênggung Wiraguna angandika


lah gawanên mring ngarsa Si Rara Mêndut
gupuh kang liningan
ni rara kinèn mangarsi
gya mangayun kadya tan bisa lumampah


praptèng ngayun tyasira lir tanpa dulu
katingal ing kathah
tumungkul dènira linggih
ki

tumênggung duk miyat marang ni rara


langkung bêndu ngunggut kadya winaringut
tanpa samèng duka
lir lêgi raosing gêtih
ki tumênggung sêdya anêkakkên duka


saking murubing tyas dening Rara Mêndut
riwut tanpa ngucap
sigra anyandhak cêmêthi
pan ingikal-ikal kumitir nèng asta


gya pinupuh asru Ni Bok Rara Mêndut
tan bisa sêsambat
sinabêtan wanti-wanti
pêdhot alisira anjungkêl ni rara


pêt sumaput tan emut pêpanonipun
aniba kantaka
kalosodan kuthah siti
angganira èrêm angêmu rudira


Rara Mêndut magêp-magêp sênggruk-sênggruk
tangise tilêpan
tan sambat srunirèng sakit
ki tumênggung tan kêndhat dènnya milara


Rara Mêndut sêsambat sajroning kalbu
kakang Pranacitra
tumuli rêbutên mami
kayaparan andika cidra ngubaya


yèn satuhu nora trêsna mring wak ingsun
sokur ngong matia
saking tibaning gêgitik
lamun asih kakang pulungên wak ingwang


pagêr lêmpung dening kothaking wong lampus
luwang siji kakang
wong loro ingkang glêboni
donya ngakir aywa pisah lan andika


Rara Mêndut langkung dènnya kawlasayun
asangêt pinala
marang ing kangjêng kiyai
nyai ajêng kalangkung wêlas tumingal


arawat luh ketang têpaning tumuwuh
nyai ajêng nulya
amêngkul lambung mrih lilih
parêmbeyan sarwi matur kathah-kathah


adhuh

sampun-sampun jêng kyai tumênggung
anêlaskên duka
pintên kuwating pawèstri
kinèn anadhahi rêkasaning priya


sarwi niyung-niyung pangastaning têmbung
nyi ajêng krêp kampat
pan kasabêt ing cêmêthi
kenging pupu kempolira tan rinasa


pama ranu binuncang rêrumbutipun
sangkrah lêlarahan
sinimpar marang ing têpi
sakathahing sukêr wangsul ingusapan


paduka wus kasêbut bupati agung
gêgêdhuging praja
sintên kang kadya jêng kyai
pan kawasa angapura ing adosa


layanipun ingkang dosa mring sang ratu
yêkti lamun bisa
mêngku wêwêngkon pribadi
karya ala ayu myang papa waluya


pan pun Mêndut tiyang punapa puniku
sudra ina papa
kapati-pati pinurih
kados kirang tiyang èstri tinakèkna


kang yu-ayu anglangkungi Rara Mêndut
paduka kuwasa
angupaya kang prayogi
tur utama botên gêmpil kawibawan


tiyang sampun kalampahan dipun ukum
pan satêngah pêjah
dènnya nglabuhi dosèki
owêl duka lir kirang kang dinukanan


datan ciyut nagarinipun sang ratu
inggih taksih wiyar
sampun kalêmpit jêng kyai
datan pantês andhêdhêpa mring wong nistha


ki tumênggung lilih dukane rinapu
sarwi gineyotan
ing garwa wêntisirèki
kathah-kathah dènnya nênggalangi duka


Ki Tumênggung Wiraguna ngandika sru
bocah punakawan
gèrèdên si asu iki
lêbokêna ing gêdhong 

 ywa wèhi pangan


dimèn lampus anèng jro gêdhong wong iku
angur ya modara
pisan aywa katon urip
sigra punakawan ngundurkên bok rara


saking ngayun linêbokkên gêdhong gupuh
kinunci korinya
ya ta wau jêng kiyai
malbèng dalêm acucul busananira


mundhut santun nyamping dhêsthar lawan sabuk
gya lênggah lan garwa
ki tumênggung ngandika ris
yèn ajaa sira ingkang malangana


kaya banjur modar sun pupuh Si Mêndut
dening astaning wang
sun lôngga gêtihirèki
iya saking panase tyas ingsun mulat


nyyajêng matur kula tan sagêd andulu
langkung wêlas mulat
têpa-têpa sami èstri
jinêmalan ing priya kawêlasarsa


pan katingal pun Mêndut mêmêlasipun
dènnya pinilara
wong lola nandhang bilai
ki tumênggung ngandika ya tambanana


parêm rapuh dhoging pitik irêng mulus
lawan opènana
pangane sabên ngong bukti
paringana sêga lêlorodan ingwang


yèn sirèku wêlas mring Si Rara Mêndut
ya manira wêlas
ngapura sadosanèki
matur inggih kadospundi malihira


polanipun tiyang lêpat pangwulèku
amanggih sangsara
môngsa têbiha kadyèki
pan kawula punika dèrèng kantênan


nandhang luput môngsa luputa kadyèku
kathah liring dosa
tan kenging binêstu ugi
dosa lara dosa pati tan pinanggya



wusnya lipur dukane kyai tumênggung
ketang asihira
ya marang garwanirèki
payo nyai bêcik padha mêmadhangan


nyai ajêng anuduh pawonganipun
kinèn saos dhahar
sandika ingkang sinung ling
para sêlir nèng ngarsa tata rampadan


wusnya rampung nulya dhahar ki tumênggung
kalawan kang garwa
anutug dènira bukti
aluwaran ambêng nulya cinarikan


ki tumênggung angling lho nyai Si Mêndut
wèhana lorodan
kon ngapiki lawuhnèki
paru bae lan dhèndhèng gêpuk bakaran


nyai ajêng ngandikèng pawonganipun
lah kiye paringna
mring Ni Rara Mêndut Pathi
kon ngapiki lagya lara ywa carêbak


ki tumênggung ngandika jaremu mau
mêsakake wêlas
ya marang Si Mêndut Pathi
matur inggih sayêkti kawula wêlas


wusnya gupuh ingundurkên ladènipun
linggar dènnya lênggah
ki tumênggung tyasirèki
sih karasa wirangronge mring ni rara


XIII. Rara Mêndut Kabêkta Lumajêng Pranacitra
Wirangrong
tan winarna solahnèki
ya ta gênti winiraos
sira Pranacitra kang lumayu
ningkiri bilai
kalawan rowangira
Blêndhung Jagung datan têbah


wus pitaya dènnya ningid
saking Wiragunan adoh
anèng pangindhungan dhodhotipun
lamun dèn takoni
tan ngaku Wiragunan 

 
ngaku wong ing Pajagalan


ing wanci surya wus lingsir
Pranacitra ngandika lon
Blêndhung Jagung sira ingsun tuduh
muliha pribadi
marang Batakêncêngan
manira kari priyôngga


lamun wus prapta sirèki
anèng wisma yèn si êmbok
têtanya maringwang Blêndhung Jagung
matura yèn mami
kari nèng tumênggungan
nging sira aja balaka


sasolah manira iki
yèn dadi susahe simbok
marma alingana wêwadiku
lah poma sirèki
aywa wèngwèng ing wêkas
Blêndhung Jagung aturira


inggih sandika wak mami
kinon amulih wong roro
lah punapa kula botên wangsul
gih benjang punapi
gèn kula nusul dika
punapa inggih botêna


Ki Pranacitra nauri
aywa susah sira karo
nadyan tinudinga marang ibu
ywa sira lakoni
lah wus sira mangkata
yèn kadalon anèng marga


Blêndhung Jagung gya lumaris
mulih gêgancangan wong ro
tan winarnèng marga ya ta wau
Pranacitra pamit
maring kang darbe wisma
linilan nulya lumampah


ing wanci surya wus lingsir
Pranacitra lampahnya lon
rèrèh namung nganti surupipun
saking gênging brangti
tan lyan ingkang kacipta
mung Ni Mêndut Wiragunan


wus surup rêmêng ing margi
sinêru lampahnya gupoh
prapta Wiragunan ing lêlurung
andarung nut margi
ngubêngi Wiragunan
kaping tri atêpung gêlang


èngêt sêmayanirèki
kang angsung marga ing

pojok
bata kidul wetan nulya gupuh
pinaranan prapti
ing pojokan prênahnya
gya amatak sirêpira


sirêpe si wewe putih
winatêk nèng pojok banon
klongkang-klangking ana bathang alum
pan ingsun sèndhèni
sapa padhaning janma
rêp-sirêp sa-Wiragunan


sidhêm adhêm lir wong mati
kabèh padha dhêkok ngorok
wusnya matak japa wancinipun
pan wus lingsir wêngi
bênce têkak sauran
kolik tuwu sêsambêran


ya ta ganti kang winarni
bok rara kang anèng gêdhong
sakalangkung dening kawlasayun
tan ana lyan kèksi
kang sinambat karuna
amung bagus Pranacitra


dhuh kakang Pranacitrèki
apa tan asih maringong
dene lirwa ing pamuwusipun
tan wêlas ing mami
yèn kakang tulus tega
suka matia wak ingwang


aywa kongsi manggih urip
yèn awèta nandhang wirong
sun têtêdha sira kakang bagus
nuhonana janji
ywa cidra ing ubaya
adhuh pagêr bumi kakang


dening kothaking wong mati
luwang sawiji wong roro
kang nglêboni kocapa ta wau
dangu dènnya nangis
punakawan kang têngga
Jibus Dhogol anggraita


bênce têkak anambêri
èngêt kalamun wus sagoh
marang Pranacitra gya amuwus
payo Dhogol aglis
mring pojok kidul wetan
ing mau ngong saguh ôndha


payo pinaran manawi
Pranacitra prapta yêktos 

 
gya ambêkta ôndha tinrap sampun
ingungak kaèksi
sinapa sinauran
ôndha linungkên mring jaba


Pranacitra munggah nuli
mring ôndha wus prapta ing jro
gya sung arta marang Dhogol Jibus
apan ngawan anggris
nampani sarwi mojar
lurah sami kalujêngan


sumaur gih sami-sami
Dhogol Jibus muwus alon
suwawi ki lurah dika tumut
kula kang angirid
sampun dika sumêlang
kalamun taksih manira


Pranacitra anauri
lah inggih sokur dhi karo
nulya lampahira tan adangu
prapta ing gyannèki
Pranacitra ris nabda
pundi ênggène ni rara


Dhogol Jibus angling aris
pan inggih wontên ing gêdhong
katiwasan ni rara ing wau
saungkur dika glis
ni bok rara pinala
langkung dènnya kawlasarsa


kula tan sagêd ningali
kongsi kalêmpêr anèng gon
sinapih kang garwa nyai mênggung
yèn tan dèn tulungi
pasthi kêlajêng pêjah
puniku sesuk wikana


kintêne pinala malih
tan lêga yèn dèrèng layon
sira Pranacitra langkung ngungun
ketang wlasirèki
dangu jêjêr nèng latar
bênce têkak sêsambêran


myang têtuwu lawan kolik
wong kêmit kabèh gugah wong
lah padha tangia kônca batur
kaya ana maling
lah ta padha mêlèka
nulya kêndhangan gambangan


rêbaban ana anyuling
ura-ura ting galêmbor
lah

dingarèn iki manuk tuwu
bênce têkak kolik
patute bae ana
maling sapa kamalingan


ana kang ngrêbab lan linggih
myang gambangan
klangklong-klangklong
kang nyuling thuthitan ngêndhang blang-blung
tan gênah kang gêndhing
warna-warna lèk-lèkan
ana ingkang ura-ura


biyadane wong Magiri
êng êng êng êng banjur ngorok
myang ngantuk renggotan sarwi lungguh
sèndhèn saka sami
wênèh turu ing lêmah
lir tinuba anggalasah


mangkana Pranacitrèki
ngintip sajawining gêdhong
katon durung nendra Rara Mêndut
sêsambat anangis
he ya ta lah si kakang
tega têmên tilar mringwang


sun sidhêp nuhoni jangji
tan wêruh lamun mangkono
bênêre dupara yèn ta lamun
cidraa ing jangji
bok aja gene kakang
wêlasa wong kawlasarsa


Pranacitra duk miyarsi
tangise kang anèng gêdhong
lir tinatas tyasnya gigal runtuh
langkung ngungun myarsi
mring sambate ni rara
Pranacitra awêcana


adhuh anggèr mirah mami
wong ayu kang asih mringong
aywa susah-susah sira masku
pasthi ngong labuhi
sarwi anêthêk lawang
cêp mênêng dènnya karuna


kapyarsa sajroning tangis
lamat-lamat swaraning wong
anambrama sarwi dhodhog pintu
gya sinapa aris
sapa wonge ing jaba
wêngi-wêngi minta lawang


baya ta utusannèki
ki tumênggung apan kinon
matèni maring wang iya sokur
ngur nulia 

 mati
dhasar sun ajap-ajap
ya untape patiningwang


Pranacitra anauri
aywa tambuh mirah ingong
ingsun Pranacitra kang satuhu
anuhoni jangji
tan cidra ing ubaya
bocah ing Batakêncêngan


Rara Mêndut duk miyarsi
tan samar swaranya yaktos
lamun Pranacitra ingkang rawuh
byar tyasira kadi
kasatan manggih toya
asrêping wardayanira


gupuh dènnya anauri
jawane iku pak bodong
kang tinggal gêlanggang colong playu
nora tolih wuri
si jênat dikêramat
adhuh pagêr bumi kakang


dene kothake wong mati
luwang sawiji wong roro
kang nglêboni kakang lon sumaur
Ki Pranacitrèki
emane jênêng lanang
lamun cidra ing ubaya


Rara Mêndut matur aris
kadospundi dènnya panggoh
anèng jro lan jaba pasthi rikuh
korinya kinunci
Pranacitra saurnya
aywa kuwatir tyasira


manira ingkang mêngani
ambuka lawanging gêdhong
gya matêk lamporan katrima wus
gègrèg punang kunci
gya manjing Pranacitra
gapyuk angrangkul ni rara


ingarasan wanti-wanti
adhuh gusti mirah ingong
ni rara karuna sarwi matur
kakang ywa ngêkêpi
langkung sakit wak ingwang
inggih labêting pinala


tan sagêd ngadêg wak mami
sadaya rapoh pinupoh
kadospundi kakang karsanipun
kawula ing mangkin
Pranacitra ris nabda
ya mirah 

 sira sun gawa


sun tambani sira yayi
supaya ywa sangêt rapoh
ni rara aris ing aturipun
sumôngga anuli
gya ingêlus minantran
dinamu sariranira


karaos sarasing sakit
mèh ilang rasaning rapoh
lir mulya sakala mèsêm matur
wus tan kraos sakit
ya sokur mirah ingwang
pan sarwi ingaras-aras


Pranacitra angling aris
lah wus payo yayi gupoh
ingsun gawa lunga mupung dalu
ni rara turnya ris
inggih suwawi kakang
kawula sumanggèng karsa


anulya binêkta mijil
punakawan Jibus Dhogol
anrapakên ôndha sarwi muwus
lah sampun dèn aglis
dhèrèkkên lujêng marga
Pranacitra saurira


kalangkung tarima mami
inggih mring pun adhi karo
wusnya pêpamitan nulya laju
munggah ôndha aglis
tumurun praptèng jaba
Pranacitra undurira


XIV. Ing Kawiragunan Opyak Kapandungan, Kyai Tumênggung Nyêbar Tiyang.
Durma
asêsumbar sira bagus Pranacitra
anèng jaban cêpuri
hèh wong Wiragunan
aja kèri kelangan
Ni Rara Mêndut ing Pathi
rêrêksanira
manira ingkang ngambil


lamun sira wani padha nututana
iya sawêngi iki
aywa tambuh ingwang
kang ngambil ni bok rara
Pranacitra aran mami


sasananingwang
ing Batakêncêng dèsi


sawusira sêsumbar sigra umangkat
nanging tan sêdya mulih
mring Batakêncêngan
ciptanirèng wardaya
ayun lajêng mring pasisir
sumêdya nabrang
Palembang miwah Ngacih


nanging ngidul lampahira Pranacitra
pikirira supadi
analimpêt marga
ywa kasusul ing lampah
pinarah pinggir pasisir
kidul sêdyanya
mangulon namur wangsit


tan cinatur lampahira Pranacitra
wuwusên ingkang kari
wong Kawiragunan
kang tungguk tangi nganglang
kang bêkta obor nèng ngarsi
awas tumingal
gêdhong unggyanirèki


Rara Mêndut katingal lawange mênga
kang nganglang sigra manjing
gêdhong ingoboran
Rara Mêndut tan ana
gupuh sami alok maling
abdi kang jaga
sadaya sami tangi


sru gumuruh sami takon-tinakonan
êndi malinge êndi
lah cêkêlên enggal
bandanên dèn akêkah
ting barêkuh mriksa kori
kuncinya mênga
tan ababahan kèksi


lajêng samya angubêngi padalêman
sikêp gêgaman jurit
mangulon mangetan
dènira angupaya
gumuruh samya lok maling
ana kêpapag
lah iki malingnèki


lah cêkêlên cêkêlên cêg dang binônda
iku lha dede maling
wong apa wong apa
wong lêmah dhuwur kula
lêmah dhuwur priye iki
gih dhuwur padha
batur kewala sami


padha kônca batur ing Kawiragunan
ana kapapag malih
lho

iki malingnya
payo bandanên enggal
gage tali gage tali
lan cinêkêlan
ywa luput nyêkêl maling


dede maling kula dede maling kula
dede dede kiyai
lah wong apa sira
lho wong apa wong apa
kula kayu malang kyai
malang priye ta
padha wode wong ngriki


langkung rame swaranira janma kathah
dènnya lok maling-maling
parèstri gumêrah
myarsa aloking kathah
samya gumêtêr awingwrin
ciptaning driya
maling wus dèn patèni


langkung kagyat Ki Tumênggung Wiraguna
wungu dènira guling
garagapan nyandhak
pêdhang lawan talêmpak
tanpa dhêstar sabuk nyamping
wuda mung lawan
saruwal kombor putih


atangginas dènira nyandhak gêgaman
pêdhangira kinêmpit
talêmpak liniga
gugup dènnya ngandika
apa hèh apa hèh iki
pawèstri turnya
ing jawi angsal maling


tiyang sèkêt ngamuk sami cinêpêngan
agupuh jêng kiyai
sigra arsa mêdal
nyai ajêng tumingal
kang raka gya dèn bondhèti
asru turira
dhuh mangke ta jêng kyai


pan paduka mijil datan mawi dhêsthar
tuwin paningsêt nyamping
nadyan umijila
lamun sampun sanega
punapa supe jêng kyai
nadyan mijila
kalamun wus miranti


kasêsa kang dèn kasêsani punapa
paduka dandos dhingin
ki tumênggung mojar
lah iya bênêr sira
kasusu kewala mami
tan 

 kongsi dandan
anulya sikêp aglis


ki tumênggung sawusnya ngrasuk busana
gya mijil mring pandhapi
wong Kawiragunan
maksih ayang-uyungan
ki tumênggung asru angling
lah maling apa
kang padha kocêkêli


êndi kabèh malinge kang sira bônda
aturna ngarsa mami
matur kang liningan
botên wontên kang angsal
ngaturkên tiwase sami
abdi paduka
sadaya ingkang kêmit


andadosna kauningan jêng paduka
apêsipun kang abdi
dènira rumêksa
ngaturkên pêjah gêsang
mring paduka jêng kiyai
abdi paduka
pun Rara Mêndut Pathi


anèng gêdhong cinidra ing duratmaka
tan wontên kang udani
abdi dalêm langlang
sama kagèt kewala
uninga wênganing kori
tan wruh musnanya
Ni Rara Mêndut Pathi


nanging wontên swaraning janma sêsumbar
sru akèn anututi
wong Kawiragunan
tinantang kèn nusula
têtela ingkang angambil
pun Pranacitra
tan samar swaranèki


duk miyarsa Ki Tumênggung Wiraguna
langkung dukanirèki
dadya sru ngandika
mas patih timbalana
tan dangu mas patih prapti
andhodhog lawang
myarsa gêdêring janmi


wus winêngan lajêng umarêk ing ngarsa
ki tumênggung sru angling
sarwi ngagar-agar
pêdhang suduk liniga
hèh Patih Prawirasêkti
sun katiwasan
ing mau kalbon maling


pakartining sampeka kang satru kala
pangendrajala sêkti
kilat bloan 

 ajag
dur dik maling aguna
pramodèng rèng marasandi
Si Pranacitra
anyidra ing arêsmi


paribasan manungsa tan kênèng ina
iku warnanirèki
de lagi rong dina
si pidak padarakan
ngicak-icak majanani
mring jênêng ingwang
nora katon bupati


katon pitik pilêrên kacêmplung lênga
Si Wiraguna iki
ya Si Pranacitra
patut sinêmpal-sêmpal
karya jajalaning kêris
nora kêjamak
angêpak ngamèk wani


pangrasane kabèh wong Kawiragunan
tan ana lanang siji
wadon kabèh padha
pikun-pikun tan kongang
dhasar nyata tanpa kardi
kinèn rumêksa
kongsi ilang ing wêngi


kulanira Ki Tumênggung Wiraguna
samya tumungkul ajrih
marang dukanira
Tumênggung Wiraguna
sadaya tan darbe gêtih
rumôngsa tiwas
kinawulakkên sami


awit bangun prapta enjang pukul sapta
dènnya duka jêng kyai
dèrèng arsa lênggah
lumampah jaga-jaga
gya ngandika mring mas patih
sapa kabèh kang
kêmit sawêngi iki


lurah bêkêl sajajare gêdhongana
lurah nandhon ywa kari
gêdhongên pribadya
lan bocah lurah-lurah
padha pêdhakna dèn aglis
mring ngarsaningwang
sandika kang sinung ling


dhawuh kinèn angumpukkên kancanira
myang santana gêng alit
datan dangu samya
prapta pêpak ing ngarsa
sadaya cumadhong kardi
Ki Wiraguna
asru dènira angling



mas patih patahên kancanira lurah
lakune ingsun tuding
ya wong papat-papat
padha lurah kewala
bêkêl jajar wolu sami
dadya wong rolas
kang ngulon ngetan sami


kang mangidul sira dhewe lumakua
lawan wong rolas sami
amiliha lurah
papat ingkang prayoga
myang bêkêl jajarirèki
ya pilihana
kang padha surèng kardi


têkakêna iya lêlakon sadina
dèn prayitna ing margi
kang mangulon rolas
ingkang mangetan rolas
kulup Ki Jaka Pangasih
sira sun duta
mangalor angulati


biyungira Si Rara Mêndut kang minggat
rangkad dèn iwat dening
anjing Pranacitra
wong patut dipêpurak
sira kulup sun kanthèni
iya wong rolas
ngalor lakon saari


ya marmane mangkono Si Pranacitra
iya asalirèki
wong ing Pakalongan
lamun mulih mêrana
mring Pakalongan pasisir
lamun kacandhak
bandanên turnèng mami


lamun bôngga iya banjur rampungana
cangkingên dhasirèki
sira kae Jaka
Pangasih duk miyarsa
pangandikane jêng kyai
langkung bramatya
andik netranirèki


gêrêng-gêrêng matur sarwi gigit waja
inggih lamun kadyèki
ing lampah kawula
suka tan mawi rowang
amba lumampah pribadi
lamun kapanggya
nèng paran samya siji


kaya apa rupane Si Pranacitra
dene kaduli-duli
nglêlanangi jagad
ngêpak 

 wong Wiragunan
durung wruh cingire mami
ambune ngambar
gêtihe lêgi gurih


kaul ingsun yèn kacandhak anèng marga
sun uja padha siji
agênti curiga
kaya pa warnanira
dene ta kaluwih-luwih
pratingkahira
kaya lanang pribadi


ki tumênggung myat putra Rahadèn Jaka
langkung sih jroning galih
wasana ngandika
lah wus padha mangkata
sadaya ingkang tinuding
matur sandika
nêmbah lèngsèr sing ngarsi


têlung rolas kang ngulon ngidul mangetan
namung Jaka Pangasih
ngalor tanpa rowang
sarêng dènira budhal
ingkang mangidul mas patih
lan kalih lurah
Wirabraja Capati


bêkêl kalih lawan wolu jajarira
kang sinêdya mas patih
pan mangidul ngetan
sabrangan kali Oya
ing Lantèng tuwin Drêkaki
myang dhukuh Wana
Kabumèn Gowong Prigi


kang mangetan Rêsajaya Krêtirêsa
lawan bêkêl kêkalih
wolu jajarira
ingkang sinêdyèng lampah
ing Malandang Ngawèn Munthil
Ponjong Pongangan
Sima Sêmanu pinrih


kang mangulon wong rolas kalêbu lurah
ngalor Jaka Pangasih
siji tanpa rowang
angancas Pandhanarang
mangajap samargi-margi
yèn katêmua
lawan Pranacitrèki


sun ajake gênti kris takêr ludira
sun uja padha siji
kaya pa warnanya
kang aran Pranacitra
ing solah datan winarni
Rahadèn Jaka
lêpas lampahirèki


nasak wana anênggêl tumurun 

 jurang
nir pringganing awêrit
tan kandhêg lampahnya
langkung amurang marga
saking murubing panggalih
angônta-ônta
dalu rêrêp wanadri


saya lêpas Jaka Pangasih lampahnya
lamun kapêthuk janmi
tan ngaku dinuta
ngakên santri tirakat
ciptaning tyas sang apêkik
yèn tan kapanggya
lawan Pranacitrèki


linajêngkên ngulon tan sêdya mantuka
wirang marang jêng kyai
myang mring kulanira
kabèh wong Wiragunan
dènira sampun kawijil
sasanggupira
marang kangjêng kiyai


pan sakêthi wirang yèn tan antuk karya
lawan tan bisa nyangking
dhase Pranacitra
suka matiyèng paran
sêmana Jaka Pangasih
sêngsêm nèng wana
kêrêp tampi mêmanis


XV. Pranacitra Kacêpêng Wontên ing Pinggir Lèpèn Oya.
Dhandhanggula
tan cinatur Ki Jaka Pangasih
lampahira nusup ngayam wana
ya ta kang winuwus malèh
wau Ni Rara Mêndut
lawan bagus Pranacitrèki
randhat angon iriban
ing sakesahipun
saking ing Kawiragunan
datan ngambah marga gung duluran janmi
manawa kasusula


kang ingambah marga trusan alit
sêsimpangan anut padhadhahan
tan kampir ing dhusun gêdhe
yèn kawanguran laku
arsa kampir ing dhusun alit
kang tan kathah wismanya
sêtun roro têlu


punika kang ingampiran
ing samarga-marga parèrènirèki
milih kang sêpi janma


tan kêna bênggang sairing nyari
Rara Mêndut lawan Pranacitra
yèn rarywan nèng sor wrêksane
Rara Mêndut aturu
abêbantal pangkoning laki
trêkadhang kalihira
yèn sayah kalangkung
anendra nèng palindhungan
lamun dalu rêrêp anèng desa alit
milih kang ragi kiwa


saking dahatira sami asih
anèng têba karangulu kisma
alèmèk sukêt grintinge
pangrasanirèng kalbu
asor kasur ing tilam amrik
miwah nèng panginêpan
tan lambaran salu
amanggih galar prasasat
anèng jinêm arum jinêbadan amrik
mangkana ciptanira


ya ta lêpas lampahirèng margi
Rara Mêndut lawan Pranacitra
prapta ing dhusun ing Nglantèng
kèndêl kapêngkok ranu
kali Oya pinuju banjir
sira Ki Pranacitra
amicarèng kalbu
wong agèn-agèn lumampah
kabêncana kali Oya dadak banjir
dene masa katiga


têka sumêntug raosing galih
Pranacitra mulat kali Oya
toya cacap cêlangape
angrês tyas lir winuluh
kêsar-kêsar amutawatir
mêlang-mêlang naratab
kêtêg rêbut dhucung
cipta kadi katiwasan
Rara Mêndut dhupèpèl geyotan wêntis
lan tansah ingarasan


Rara Mêndut awacana aris
kadospundi kakang Pranacitra
ing lampah kapêngkok lèpèn
pundi malih

jinujug
ngong jrih mulat ing kali banjir
sumaput kaênêsan
mring bêna toya gung
Pranacitra ngling angaras
adhuh mirah ingsun babo wong akuning
aja maras tyasira


ingsun bae tingalana yayi
birat salir sandeyaning driya
tungtum kadiran ta ênggèr
aywa watir wong ayu
lamun sira akanthi mami
payo rèrèn sadhela
yayi soring kayu
manawi ing mêngko ana
pitulunging Suksma sung marga lumaris
bok rara nut ing karsa


dangu sami ararywan wong kalih
lênggah anèng soring kayu kalak
Pranacitra lon dêlinge
sabên sabrangan iku
ana wonge kang anambangi
Ki Dogong aranira
anulya inguwuh-
uwuh marang Pranacitra
Kyai Dogong Ki Dogong sabrangna mami
manira arsa nabrang


kang cinêluk-cêluk nulya kèksi
nèng brang kidul ing dhusun Tirêbah
Ki Dogong ingawe-awe
kae Dogong andulu
janma ngawe-awe brang pinggir
nulya nglampahkên lawak
winêlahan banjur
praptèng brang lèr pakandhasan
Pranacitra lêga tyasira tan sêdhih
acipta bisa nabrang


Pranacitra awacana aris
Ki Dogong rika sabrangna ingwang
lah gih pintên umbalane
manira yun mangidul
prau dika niku dimriki
Ki Dogong dongong mulat
mring Ni Rara Mêndut
kang rimong kêmbêne jingga
Dogong jomblong cangkême bak lalêr muring
mata kumêdhèp têsmak


saking 

 katêmbèn dènnya ningali
cipta sajêge urip dumêlah
wruh wong ayu-ayu kuwe
maksih mangkruk nèng prau
ageyotan wêlahirèki
Ki Pranacitra mojar
Dogong sabrangnèngsun
Dogong tan nauri ujar
he lah budhêg Dogong kuwe tan nauri
Dogong sabrangna ingwang


iya apa sira dhêmên maring
Rara Mêndut ingkang kêmbên jingga
Ki Dogong pijêr andombe
Pranacitra sru muwus
nyata bangêt budhêgirèki
samôngsa dak kêprasa
cangkêmmu ing parung
yèn sira dhêmên têmênan
marang Rara Mêndut kang ayu linuwih
arêp ngambung-ngambunga


ngambung pipi têngên bae bêcik
aja sira ngambung pipi kiwa
Pranacitra ingkang duwe
iku laranganaku
kae Dogong gupuh nauri
pun dawêg dika numpak
ing baita ngriku
anulya Ki Pranacitra
lingira rum lah wus payo mirah mami
amrau nabrang Oya


Rara Mêndut mèsêm matur aris
kula maksih tan kawawa mulat
kang lèpèn Oya toyane
bok nganti alitipun
supadya tyas kula tan wigih
anèng ngriki kewala
pundi gyan dumunung
sêdhêng kenging ingêbyakan
lèpènipun botên sisah amraoni
luhung inganti kakang


Pranacitra lingira rum manis
sarwi nôngga wang janggutanira
adhuh mirah ingsun anggèr
tan kayaa wong ayu
laku agèn-agèn manawi
katututan ing lampah
awon têmahipun
wong amrih

lêstari lampah
sadaya-daya iya nabrang ing kali
kalingan kali Oya


nungkêma bae nèng pangkon mami
aywa tumingal toyaning Oya
supaya tan wangwang ing we
bok rara nut ing kakung
munggah marang pêrau aglis
nèng galanging canthikan
tansèng pangkonipun
sarwi nutupi mripatnya
wit tan bisa umiyat ombaking warih
sawusnya mapan lênggah


Kyai Dogong nulya dèn abani
prau mancal lumarap winêlah
datan dangu pantarane
mèh dungkap cacap kidul
Dogong mulat mring Mêndut Pathi
anggathung tanganira
tan mêlahi prau
praune kèli tan krasa
pijêr mulat wong ayu kuning gumrining
Pranacitra ris mojar


hèh Ki Dogong praunira kèli
Dogong kagyat sarwi awacana
kapanane kèli kiye
dyan winêlahan wangsul
mudhik ngalor aminggir malih
tumêkèng pasabrangan
sinabrangkên ngidul
sarwi lagon dhêdhayungan
ela elo a ha a ha amarêngi
nabrang ing kali Oya


rôndha miwah wlanjar prawan sunthi
nyata rôndha dêstun tigas wlanjar
katara barang solahe
Pranacitra amuwus
anjêjawat jawane iki
Ki Dogong mring kang nabrang
para wadon iku
bok rara lan Pranacitra
nèng baita munggwing galanging cêcanthik
sami ayêm ing driya


ciptanira wong kêkalih kadi
lêlênggahan nèng tilam pamrikan
datan 

 pae pangrasane
nir sandeyaning kalbu
nyipta luwar saking pawèsthi
laraping palwa nabrang
lir iyuning bandul
sangêt ascaryaning manah
ya ta prau têkèng sabrang kidul malih
bali ngalor lampahnya


Pranacitra mojar priye iki
praptèng kidul binalèkkên têngah
paran ta iki wadine
Ki Dogong lon sumaur
pan kasêmpyok ombaking warih
wus minggir wangsul larap
larap lampahipun
mila praune kinarya
wangsal-wangsul Ki Dogong karêpirèki
awèta tiningalan


dangu dènnya praon bola-bali
Pranacitra anèng panambangan
kasupèn mutawatire
eca dènnya nèng prau
yèn nginanga pan durung abrit
idua durung asat
ya ta dutanipun
Ki Tumênggung Wiraguna
Ki Mas Patih Ngabèi Prawirasêkti
lan Lurah Wirabraja


Sêcapati bêkêl jajarnèki
praptèng pundhungan parêk ing Oya
sami sumêdya arèrèn
nèng soring krasula gung
ki mas patih sarêng ningali
kang kali Oya bêna
ana wong mêrau
sami angangge wastra bang
arsa nabrang katêlu kang anambangi
mas patih kagyat mulat


narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra


-  -

 narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra



payo padha tinututan aglis
gupuh wong rolas lumayu gancang
samya cêluk-cêluk kabèh
kyai prau parau
balèkêna mangalor maning
yèn nora kobalèkna
tak bêdhil êndhasmu
miwah sun rêrampog sira
jèjèr wayang wong rolas nèng pinggir kali
ngajrihi tandangira


ngêmbat lawung pan angincêr bêdhil
kang nambangi ulate gyayasan
kalangkung dening ajrihe
mulat wong ting bakitu
kabèh padha ngathungi bêdhil
Dogong wantu wong desa
dhêrodhog andulu
sarwi mêlahi praunya
datan kongang mêlahi praunya rindhik
wau Ki Pranacitra


ciptaning tyas rumôngsa tan urip
mulat marang wong Kawiragunanan
wus pinuntu tyas pupuse
ngunandika ing kalbu
wus jamake mondhong wong kuning
masthine ginantungan
lara lawan lampus
tan larang sun tohi pêjah
biyadane wong Kawiragunan iki
kang bisa wèh wigêna


Rara Mêndut mingsêg-mingsêg nangis
kadospundi kakang Pranacitra
polah andika ing mangke
têmah lampah kasusul
datan wande manggih bilai
yèn aja mêraua
tan kacandhak mau
payo ingandhêmi kakang
pagêr bumi dening kothaking wong mati
luwang sawiji kakang


ya wong roro kang sami nglêboni
Pranacitra ngling aris angaras
adhuh mirah ingsun dhewe
panu biru wong ayu
nora wurung sun tohi pati
wus angrasa manira
yèn amanggih

lampus
kang jalaran saking sira
nanging uwis ngong andhêmi awit dening
sih ingsun marang sira


datan wangwang kadulon ing janmi
wong anjirap nantang ngônta-ônta
mapanakên gêgamane
ciptanira ing kalbu
pinadhakkên wastra sumampir
jinèjèr nèng pajangan
yèku paminipun
palwa wus parêk pinggiran
sarêbahe landheyan datan dumugi
rong landheyan dohira


Wirabraja asru dènira ngling
Pranacitra bêcik têmên sira
angangèlake wong akèh
têmu kene sirèku
yèn ajaa kalangan kali
dènnya minggat arangkat
bablas tan kasusul
lah mêntasa Pranacitra
ngong dinuta kinèn nimbali sirèki
barênga lakuningwang


Pranacitra datan anauri
eca dènira aras-arasan
sarwi alunglungan gantèn
lawan Ni Rara Mêndut
kabèh ngungun mulat sarya ngling
dubilah nora jamak
ujar tan rinungu
nak-enak loloh-lolohan
wong kèh iki pinadhakkên socaning pring
nèng prau bung-ambungan


Sêcapati mojar ngarih-arih
anak Pranacitra dika mêntas
kula dika alangake
yèn kongsi manggih dudu
ing bêdhahe bêbêdirèki
gêmpale wrôngka dika
kula kang katêmpuh
lamun misih rama dika
Sêcapati botên-botêne bilai
dèn pitaya kewala


maksih eca-eca tan nauri
kang katonton pan amung ni rara
Ki Dogong anjomblong bae


lali nambangi prau
Ki Mas Patih Prawirasêkti
langkung bramantyanira
myat Pranacitrèku
kinèn angaras kewala
nulya sami wong rolas nantang nyumbari
Pranacitra mêntasa


lah adene wonge kang nambangi
apa dhasar arêp gêblasêna
ya marang wong minggat kuwe
mêngko tak bêdhil dhasmu
Dogong ajrih minggirkên aglis
ya ta Ki Pranacitra
ebah gènnya lungguh
sarêng kalawan ni rara
nulya ngadêg ningsêti busananèki
mêntas saking baita


Rara Mêndut pinondhong nèng kering
asta kanan anarik curiga
sarwi asantak wuwuse
sapa wonge kang nusul
ajana wong tambuh kuwanin
mulane Pranacitra
anggawa wong ayu
tan wêdi takêr ludira
Rara Mêndut pan wus sun tuku ing pati
payo barênga mara


wong Kawiragunan alok sami
ilah ngamuk-ngamuk Pranacitra
payo tinadhahan age
wong rolas parêng ambyuk
kang anuduk numbak ambêdhil
rinampog lir wayangan
Pranacitra kiwul
tandange kêbat acukat
datan rikuh mondhong pawèstri sinambi
prang rukêt binut kathah


pan sinosog tumbak lawan kêris
datan pasah kadya panjang putra
sinosog alang-alange
malèsèt tan tumanduk
anglir prênjak kêsit tinaji
sikatan dinamonan
dhali nyampar banyu
singa kang jinangkah giwar
Lurah Wirabraja tan kongsi ngindhani
sinuduk jajanira


ambruk Lurah Wirabraja mati


nulya Sêcapati anêrajang
wanti-wanti panuduke
gya winalês sinuduk
salangira niba wus mati
bêkêl têtulung numbak
ginoco gya lampus
lan jajar satunggil pêjah
mêngkap wong Kawiragunan samya wingwrin
tan na wani parêka


nulya Ki Mas Patih Angabèi
Prawirasêkti langkung bramantya
dadya angikal lawunge
watangira rinangsul
Pranacitra binuntar kenging
tangan ugêlanira
jimpe krisnya runtuh
pinindho walikatira
ingkang kiwa kagyat anjingkat ngipati
Rara Mêndut kasingsal


kodhun saking pêpôndhôngannèki
Pranacitra dhêdhangkak gloyoran
nulya dèn êbyuk ing akèh
payo kônca dèn gupuh
gage tali gage dèn aglis
digawe tali apa
nora nana dhadhung
gaweya tampar sadhela
ih kêsuwèn bokya sabuke pribadi
iku kinarya bônda


nulya sabukira cindhe sari
inguculan kinarya musara
kinukuhan pambandane
mas patih ngandika sru
cêngkalakên dèn amiranti
satang iku kewala
tugêlên dèn gupuh
ingkang dhinawuhan sigra
ngambil satang ngling pring iki têka ngêndi
Ki Dogong aturira


gèn kulangsal saking lèpèn Ajir
têbih-têbih radi amilala
kêncêng apênêt warnane
wèt rosa anggènipun
mas patih ngling mring wong nambangi
hèh wong nambangi sira
sapa ranirèku
matur pan inggih kawula
karan anak pak 

 Dogong kawula gusti
dhusun ing Sitirêbah


kalalating Nglantèng krajanèki
yèn mêngkono ya Pak Dogong sira
sun gawa ngong aturake
marang kyai tumênggung
sira thithik milu lèh kardi
krana Si Pranacitra
kacandhake iku
anèng panambanganira
aprasasat sira milu anyêgati
Dogong nuwun turira


inggih sumôngga di dalêm alit
angling malih mring kawulanira
apa wus kukuh bandane
samya umatur sampun
kêkah datan amutawatir
mas patih angandiha
kônca ingkang lampus
Sêcapati Wirabraja
miwah kônca bêkêl siji jajar siji
wong papat iku padha


buruhêna kon gawa wong bumi
mring nagara ngong turakên marang
jêng kiyai kawulane
wruh anak rayatipun
kang tinuduh nimbali aglis
wong desa praptèng ngarsa
sandika turipun
bangke wus binarukutan
Pranacitra wus binônda anèng ngarsi
kukuh tan bisa obah


Pranacitra ciptanira kadi
tibaning pusara nèng angganya
lir ni rara pangêkêpe
myang tibaning kang tunjung
duk binuntar walikatnèki
tangan ugêlanira
lir Ni Rara Mêndut
angênyêt-ênyêt sarira
nèng tilam rum saking dahatira kalih
Rara Mêndut karuna


sarwi asinglir sêkar inganggit
anggrèk lan mênur sinurèng patya
pasèntêgan ing gêlunge
gambir ingkang 

 kinayun
pangunceyan gajah angoling
sinangsang mungging karna
tibèng jaja landhung
Pranacitra sinumpingan
rinimongan jingga ni rara tan têbih
lir pangantèn pêpanggya


XVI. Dados Tawanan
Dhandhanggula
Rara Mêndut asinjang guringsing
kêmbênira jingga pinarada
kêncana sêngkang bapange
cundhuk anggrèk lan mênur
Pranacitra sêkaring gambir
binêkta mring Mataram
tinalenan sampur
binônda ing cindhe kêmbang
cinêngkalak pring tutul ing kali Ajir
arimong kampuh jingga


Mas Patih Ngabèi Wirasêkti
mojar lah wus payo angkatêna
ingkang liningan nulya ge
sadaya mangkat sampun
saking Lantèng dènnya lumaris
kadya ngarak pangantyan
samarga dinulu
wong akèh datan anyana
yèn lêlaran ingiringakên priyayi
wong loro angrimong bang


kang wadon ayu kang lanang sigit
tansah lumaku abêbondhetan
ni rara nyawang kakunge
tan pêgat kumêmbêng luh
sarwi asung gantèn sing lathi
mulung narimèng waja
randhat lampahipun
sabên satêngah onjotan
Rara Mêndut alêlathèn gantèn wangi
lawan Ki Pranacitra


wong papagan mandhêg aningali
marang lampahira Pranacitra
sami anyêngguh pangantèn
ana rêrasan wuwus
ikunya ya pêngantèn ngêndi
bagus têmên sing lanang
i wadone ayu
emane gone angarak
nora nganggo 

 wêwadonan ingkang ngiring
mung lanangan kewala


ing padesan kang kamargan sami
ting garubyug pan sami ajakan
payo anonton pêngantèn
êndi payo andulu
he lah kuwe pêngantènnèki
bagus têmên sing lanang
wadone ya ayu
ayune nora gêjamak
ih iya ya baya pêngantèn priyayi
kêtara wangunira


pêngantèn apa dudu pêngantin
yèn pêngantèn nganggo kêmbar mayang
lan jalwèstri tuwa nome
myang rare kèh nèng ngayun
yèn pêngantèn sêpasar mulih
sanadyan sêpasara
kiraku ya dudu
layake runggèng ditanggap
sing lanang iku baya badhudirèki
ditanggap mring nagara


ana nauri ah dudu ringgit
kêbagusên badhude warnanya
kêtara pasang sêmune
dudu dhapuring badhud
wangunira dhapuring mantri
aranana kusuma
layak iku patut
ana kang patitis mojar
aku ngrungu warta sêlire jêng kyai
Tumênggung Wiraguna


dèn inggatkên mring kulanirèki
botoh kang aran Ki Pranacitra
Rara Mêndut wadonane
kabèh kawulanipun
apan samya kinèn ngulati
sapa kang nêmokêna
gêng ganjaranipun
mênèk iku kang kacandhak
samya angling ya layak bênêr sirèki
kang ngiring prajuritan


nulya ing wuri sêmada têbih
ana wong mikul jisim sakawan
tinakon tinuturake
ing mula bukanipun
langkung ngungun ingkang miyarsi
ana mojar 

 lah iya
abênêr tuturmu
nyata wong minggat kacandhak
kèh warnane kang samya rêrasan angling
ya ta ingkang lumampah


katanggungan kadalon nèng margi
rèrèn dhusun pinggir kali Umpak
Bêndungan panginêpane
sira Ni Rara Mêndut
datan têbih dènira linggih
sarwi anggubah sêkar
pasumpinganipun
kang wus layon sinalinan
sarwi angsung gantèn sinungkên sing lathi
tinampan dening waja


tan winarnèng dalu ya ta enjing
mangkat saking ing dhusun Bêndungan
samarga tinonton ngakèh
yèn lagya wruh ing ngayun
sami angarani pangantin
yèn wruh ing wurinira
bangke kang pinikul
anyana lamun prakara
Rara Mêndut samarga-marga anangis
mulat mring Pranacitra


sarwi angsung gantèn saking lathi
tinampan ing waja sarwi ngaras
sadaya kang ngiringake
samya eram amuwus
anèng marga kobêre sami
adu cangkêm lolohan
ngampirake irung
tan ering marang wong kathah
pinadhakkên pagêr jarak wong kèh iki
malah dadya grumbulan


kancanira mèsêm wênèh angling
wis bangêtên pan dubilah setan
bêlis balaka srandune
sayêkti dudu manus
kapanjingan budi sêrani
jajal lanat idêran
Pranacitra iku
wong binônda cinêngkalak
dadak bisa anu-anu turut margi
mènthèlane adèna


sinauran buh-êmbuh sirèki
bok cikbèna sakerah-kerahnya
wong uwis padhadenene


kinarya sangu lampus
tinutugkên mupung sih urip
tan wurung Pranacitra
iku ihnil mampus
êmbuh wadone iku ta
iya durung karuwan milune mati
yèn urip pa ya layak


tan cinatur lampahirèng margi
kawuwusa ing Kawiragunan
kyai tumêngung kingkine
kadya upaminipun
suduk gunting atatu kalih
kalamun kaèngêtan
mring Pranacitrèku
tan uwus raosing duka
ngônta-ônta lir lêgi gêtihirèki
katon ngalunyatira


kabupatène dèn mêjanani
mring wong bênce pece rêrècèhan
yèn tan katêmua mangke
lir punagi dèn jujul
saking marab-marabing galih
sak dhatan kaèngêtan
mring Ni Rara Mêndut
kadya tan kolu ngukuma
saking dahatira ki tumênggung brangti
tan kapadhan ing karsa


kadi sokur lamun tan kapanggih
Pranacitra tulus minggat rangkat
amung Rara Mêndut bae
katêmua linuru
ingapura sadosanèki
sanadyan bêdhad liwar
kaduga amêngku
sok uga bangun turuta
aywa mulatèying mring bedhangirèki
mituruta maring wang


robat-rabèt pan ora pinikir
maksih inganggêp prawan kêncingan
kang durung môngsa kêmbêne
lan durung suruping yun
pan mangkana ciptaning galih
lakon kang wis kalakyan
sêmada kaduwung
nguni wadone kewala
kinèn bali lanange nora praduli
dimèn kendhang ngalêndhang



ya ta wau wanci surya wukir
ki tumênggung pinarak pandhapa
kang seba mung sakarine
lan punakawanipun
andhèr mungging plataran ngarsi
ki tumênggung ngandika
marang garwanipun
kiramu Si Pranacitra
apa bisa kacandhak inggatirèki
sinusul wong maju pat


nyai ajêng aris turirèki
lêrêsipun inggih katututan
tiyang jinala ing akèh
mring pundi purugipun
minggat rangkat lawan pawèstri
pasthi randhat ing marga
tan lêpas ing purug
anggêr langkung ing pomahan
Rara Mêndut Pranacitra pan katawis
lamun wong minggat rangkat


Ki Tumênggung Wiraguna angling
ya majade bênêr ujarira
mênèkne sêkti ta priye
lamun bêr bisa mabur
tuwin bisa nora kaèksi
nyi ajêng aris turnya
sêlak mendahipun
bêgêjil sagêd digdaya
tiyang alit dhasar dosa lampah silib
mokal darbe yuwana


ya mênèkne sêkti angluwihi
dene wani ngrêbut bojoningwang
kaya wis jitus tandhinge
eca agunêm wuwus
ki tumênggung lawan kang rayi
Nyi Ajêng Wiraguna
kasaru kang rawuh
mas patih sakancanira
tur uninga prapta kandhêg anèng kori
gya lurah punakawan


matur punika mas patih prapti
anèng kori ngantya kang timbalan
ki tumênggung sru wuwuse
timbalana dèn gupuh
datan dangu mas patih manjing
andhadhap praptèng ngarsa
santak aturipun
kawula sampun dinuta
anututi Pranacitra 

 lampahnèki
kang minggat kesah rangkat


inggih lawan Rara Mêndut Pathi
ing samangkya pan sampun kacandhak
nèng lèpèn Oya ing Nglantèng
lagya sami marau
gêbal dalêm ingkang nambangi
Pak Dogong aranira
prau wangsal-wangsul
nabrang kadi alêlumban
yèn sampuna wontên Pak Dogong wus têbih
bablas tan katututan


kinon minggirkên praunirèki
Pranacitra mêntas sêdya bôngga
nulya kaêbyuk ing ngakèh
sura pangamukipun
Pranacitra amrêjayani
pun Sêcapati pêjah
lan Wirabrajèku
bêkêl satunggil myang jajar
ingkang pêjah sakawan jisimirèki
sami kawula bêkta


Pranacitra mangke wus katali
lan Rara Mêndut kawula bêkta
sumôngga ing karsa mangke
ki tumênggung angungun
duk miyarsa aturing patih
langkung pangowêlira
kulanya kang lampus
ngandika ya nora talah
Wirabraja sun gawa prang ngêndi-êndi
kabèh padha digdaya


prang lan wong mêngkono bae mati
bocah lawas milu lara lapa
ngong durung malês gawene
kaabdèkna sang ratu
abdi dalêm boboting cilik
yèn mêngkono gêntèkna
anake kang lampus
mas patih matur sandika
jêng kiyai ngling malih marang mas patih
lah iya parènèkna


wong lêlaran lèh-olèhirèki
Pranacitra kawuk ajokêna
tak dêlênge rêraine
ya karo si mênjêrut
si sêmèrèh 

 suwèh si dawir
bisa gawe bêncana
si uwong ra urus
cêpakna mring ngarsaningwang
gya Mas Patih Ngabèi Prawirasêkti
mring kori pananggungan


dhawuh kinèn naoskên mangarsi
Rara Mêndut lawan Pranacitra
jinagan kiwa têngêne
sumpingira tan alum
Rara Mêndut ingkang nyumpingi
binurat dhandhan-dhandhan
gêgarutanipun
ajênar galar konusan
Rara Mêndut sarwi sung gantèn sing lathi
tinampan Pranacitra


XVII. Pranacitra Dipun Lunasi, Rara Mêndut Ambelani
Dhandhanggula
kalihira wus kerid mangarsi
Rara Mêndut lawan Pranacitra
mas patih tansah keringe
ya ta kyai tumênggung
blero driyanira ningali
nêpsu mring Pranacitra
sih marang Ni Mêndut
ki tumênggung angandika
mring kang garwa lah nyai Si Mêndut iki
jakên mring gandhok wetan


nyai ajêng angandika aris
lah payo Mêndut nyang gandhok wetan
jêng kiyai timbalane
èsmu wrat Rara Mêndut
pan pinêksa nulya wus kerid
marang ing gandhok wetan
sira Rara Mêndut
tansah alara karuna
soca balut jait sinawang alindri
ya ta kang nèng pandhapa


Kyai Tumênggung Wiragunèki
duk ningali marang Pranacitra
sakêlangkung bramatyane
tambuh paraning bêndu
ngawêt-awêt soca anggêni
sêngak dènnya
-  -

ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing akasa
tumungkula pratiwi sigra marpêki
tumêmpuh kang curiga



ngandika
hèh mas patih gupuh
Si Pranacitra ajokna
sigra Mas Patih Ngabèi Wirasêkti
angugêr Pranacitra


ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing ngakasa
tumungkula pratiwi sigra marpêki
tumêmpuh kang curiga


Wiraguna wau anêlasi
dhuwung dalêm panimbal luk sanga
Ki Jikja ika tangguhe
sinuduk jajanipun
murub muncar ludiranèki
Pranacitra glangsaran
sambat Rara Mêndut
lah age sira nusula
sun antèni ing bangun pangarib-arib
dhuh mirahe pun kakang


Rara Mêndut karuna mlasasih
myarsa lamun Pranacitra lunas
tinuwêg nèng pandhapane
marang kyai tumênggung
wus angêkês sêdya belani
Rara Mêndut karuna
kakang milu lampus
labête trêsna ing dika
luwang siji wong roro barêng nglêboni
andika lawan kula


Rara Mêndut sarêng aningali
Pranacitra dènnya kêlosodan
kuthah ludira jajane
anèng ing ngarsanipun
Ki Tumênggung Wiragunèki
dhuwung maksih liniga
pan dèrèng tinuruh
Ni Rara Mêndut agêpah
saking gandhok lumayu narajang wani
mring dhuwung maksih pasang


pan tumèmbêl kagyat jêng kiyai
Rara Mêndut garonjal gya niba
gêlangsaran sakalihe
pramana tatunipun
apan samya
kêkulung ati 
magêp-magêp sêsambat
kakang kula nusul
ing made pangaribaya
pagêr bumi dening kothaking wong mati
luwang sawiji kakang


ya wong roro kang sami nglêboni
dangu dènnya sami kalosodan
timpah-tinimpah kalihe
Pranacitra wus mucuk
panglayapanirèng pangèksi
kêjêp lathi cincingan
pan kadya calathu
pan inganti pasêmayan
wus andungkap marang kalanggêngannèki
Pranacitra palastra


kalihira wus samya ngêmasi
Rara Mêndut lawan Pranacitra
tatu jaja sakarone
ki tumênggung ambêkuh
kipat asta gêtun tan sipi
dubilah nora talah
priye iku mau
Si Mêndut dadak katuwak
ing kris ingwang manira dene tan uning
ingsun kagèt kewala


sarwi amundhut toya ing kêndhi
kinarya nuruh curiganira
ingkang kuthah ludirane
sawusira tinuruh
sinarungkên nulya winangking
Tumênggung Wiraguna
maksih bêndu ngungun
he lah mati karo pisan
priye mono eman têmên Dut sirèki
akaton warnanira


ing gandhok apa nora na janmi
dene bêndhetan sapirang-pirang
anyêngoh apa gawene
nyai ajêng umatur
inggih kathah pawèstri naming
weya datan uninga
pun Mêndut gènipun
lumayu marang ngajêngan
ingwang datan anyana lamun kadyèki
ambedhang tunggal bathang


Ki Tumênggung Wiraguna angling
hèh mas patih priye 

 karêpira
si mêngkonok onggrok kuwe
linampu milu lampus
ambelani kancanirèki
si pêdhot bêdhat liwar
lalu modar tatu
êmoh dadi sêlir ingwang
bangêt têmên gone tan dhêmên lan mami
mas patih matur nêmbah


inggih têkdir pan sampun pinasthi
kêdah tan kenging kinarya wirya
manggih papa pantakane
inggih pun Rara Mêndut
tanpa damêl lamun ginalih
apan wus praptèng têmah
angandhêmi kukum
namung anggaliha tama
wajib prêlu anyampurnakakên mayit
ngamalakên ngakerat


kurmating suksma atilar jisim
amêmule pangulihe ajal
jisim marang bumi mangke
ingkang kalawan kubur
panjênêngan dalêm jêng kyai
pedah wakap sidhêkah
kautaminipun
sung pênêt ing kêmlaratan
jisim laip bongsislam pan inggih ugi
paduka kawajiban


yèn kadugèkêna tyas kang runtik
mring jisim karsa pinurak-purak
nuhun kewala karsane
kirang utamèng ngèlmu
amba datan amêmancèni
mokal yèn kalêmpita
paduka wus mêngku
saliring rèh kautaman
inggih masa kilapa paduka kyai
sangêt atur kawula


ki tumênggung angandika aris
iya bênêr mas patih turira
iyèngsun miturut bae
kang dadya prayogamu
inggih lamun parêng kiyai
pun Mêndut Pranacitra
tinunggilkên kubur
wong kalih dados satunggal
karantêne

tiyang punika manawi
sampun sêcan janjeyan


kula suwun panguburirèki
wontêna ing gadhuhan kawula
ing dhusun Ceporan mangke
ki tumênggung nglingnya rum
iya apa karêpirèki
ingsun paring salawat
bae mring Ni Mêndut
rongpuluh reyal wragadnya
lan maninge ngong paring salawat maring
kancanira kang pêjah


lurah roro iya nyèkêt anggris
bêkêl rongpuluh jajar limalas
iki paringêna age
kancamu ingkang lampus
anglakoni pakaryan mami
padha sidhêkahana
satutuge iku
têkane ing sèwu pisan
apan iku pratôndha asih ing mami
kongsi praptèng antaka


nyai ajêng mundhut arta nuli
prapta lajêng katur ingkang raka
gya pinaringkên mas patèh
banjur paringna gupuh
mring rayate kang sami mati
mas patih tur sandika
gya parentah gupuh
kuwandane Pranacitra
lawan Rara Mêndut kinèn bêkta maring
wismanira mas patya


wus sinucèn layonira kalih
gya pinêtak mring dhusun Ceporan
kinubur dadya sijine
têrus parikanipun
luwang siji wong ro nglêboni
apan nus tunggal karas
Pranacitra Mêndut
patine Ki Pranacitra
wanci surup kinubur sirêping janmi
anèng dhusun Ceporan


dadya katêlah prapta ing mangkin
kuburira bagus Pranacitra
yèn Jumuwah Gra Kasihe
asring katingal murub
lêlabête 

 wong mantêp budi
suka rêna asura
lêgawa ing lampus
narima marang kukuman
tan kumêdhèp ing pati pangidhêpnèki
tan kadung kaduwungan


tan kaisèn liyaning pangèksi
nir rasane tibaning curiga
samyèng layap pangidhêpe
tan dhompo tekadipun
Rara Mêndut bae kaliling
nora kalang-alangan
gumêlênging kalbu
kang murba rasèng asmara
wus tumanêm têlênging wardaya kèksi
prapta ing padhêkikan


tan pae paesaning pangèksi
lan Rara Mêndut pabelanira
ing pati tan mangu mèngèng
sêtya ubaya tuhu
pucuking kris cinipta rêsmi
kawawas ing asmara
ing pananjakipun
tan dhompo panthênging driya
angandhêmi wangsalan parikannèki
amung Ki Pranacitra


lan Rara Mêndut roroning tunggil
gêlêng gumulung galang-gulungan
kalihe tan na bedane
dadya budinya kumpul
marma murub kuburirèki
ing dina kang utama
mangunah ing kubur
kabul dadya pakaulan
kaoling wong sapa kang arsa alaris
dènira bêbakulan


anyadrana ing kuburirèki
Rara Mêndut ing dina utama
pasthi laris dodolane
lan sapa ingkang kaul
amêmule nyadrana ngijing
kubure Pranacitra
laris mring wong ayu
tuwin yèn arsa angiwat
myang pangantèn yèn tan atut palakrami
padha sira nadara


myang wong rêmên kasukan amain 

 
tirakata marang kuburira
pasthi sumbon krêp mênange
witne yèn ngadu sawung
glis katrima panêdhanèki
sawarnaning botohan
dherekan myang puyuh
kêcik jangkrik myang daluwang
kêplèk kècèk gimêr miwah dhadhu posing
tuwin traping ngawula


purnèng catur jêjanturannèki
panêdhake Sêrat Pranacitra
rikala wus panêrate
lèk Ruwah kaping têlu
môndhasiya misih Dal warsi
awaling manggakala
enjang tabah wolu
guwa têrus sabdèng nata
caritanya sadaya mung nêdhak sungging
dene Srat Pranacitra


nênggih ingkang karsa mangyasani
jêng sinuhun prabu kaping gangsal
kang jêjuluk Sunan Sugèh
dene sugih kalangkung
garwa putra brana mas picis
duk mangapus ruwiya
durung madêg prabu
maksih pangeran dipatya
anom mêngku nagara dibya putra ji
narendra ing Mataram


nulya tinêdhak marang kang rayi
kang sinuhun prabu kaping sapta
gêgula rênggèng karsane
winuryan kang panuju
binengkas ing gita kang tan wrin
tinulad pan tinula
tulèning pangapus
winangun ing basa jarwa
mrih tumuntur pakaryaning kang utami
mring nak putu kang maca


__________kang ngingu priyayi napa
inggih dede rôngga dêmang ngabèi
ingkang ngingu ki tumênggung
tan kêna singa wonga
saking Pathi kucinge ran Rara Mêndut
anggalibêd nèngngarsèngwang
ni rara anjiwit ririh

he si jênat dikêramat
bisa têmên karya wangsalan angling
Pranacitra aris muwus
ni rara ngong ngrêsaya
pijêtana awakku lêlangkung ripuh
inggih sakêdhap kewala
dimène lêmês sathithik

wit badan kliwat kakunya
raosipun kadya dipun gêbugi
Rara Mêndut mèsêm muwus
dhuh kakang Pranacitra
wontên ngriki pan inggih kathah wong langkung
tan wande kawruhan tiyang
wawi mring wismanirèki

lurah panandhon kewala
sampun siyang lamun kondur jêng kyai
tan wande dados sapikul
dika kalawan kula
Pranacitra ngling inggih dawêg wong ayu
marang panandhon kewala
nging tan sagêd ngadêg mami

dika junjung badan kula
nulya ngadêg gapyuk rangkulan sami
sarêng dènira lumaku
sarwi kêkanthèn asta
sampun prapta ing wismane lurah nandhu
Rara Mêndut nêmbung basa
man lurah lamun marêngi

ngong kèndêl ing griya dika
sakêdhap pan arsa angusadani
Ki Bagus Pranacitrèku
wit sakit awakira
lurah nandhu nauri o botên niku
kalangkung ajrih kawula
tan wande ambilaèni

angilangkên kalungguhan
inggih dados punapa awak mami
dede pabênan puniku
sampun mring griya kula
dika golèk panggonan ing liyanipun
Pranacitra aris mojar
sakêdhap kemawon kyai

manira arsa têtômba
datan suwe sung jampi ing asakit
sumaur ah botên bagus
sangêt ajrih kawula
yèn konangan marang jêng kyai tumênggung
tan wande jinarah-rayah
amêjahi mring wak mami

Pranacitra aris mojar
lah punika kyai kula ngaturi
yatra patumbasing kampuh
pan kawan reyal wêtah
kula rèrèn griya dika datan dangu
lurah panandhon agêpah
anampani sarwi angling

dhuh inggih sakarsa dika
ajêjampi wontên ing wisma ngriki
ngong tan malangi sakayun
lajênga mring jro wisma
kula anèng ing jawi kemawon tunggu
lêga tyase Pranacitra
lan Ni Rara Mêndut nuli

sarêng malêbêt ing wisma
manjing sênthong sarêng tiyang kêkalih
nêlaskên sakayunipun
tan wruh ing isin wirang
tan kèlingan pringgabayanirèng laku
wus kalap mring kaluputan
katarik dhinadhung eblis

lali marang kira-kira
Pranacitra lan Rara Mêndut Pathi
lagya nutugakên kayun
kasaru rawuhira
ki tumênggung gumrêdêg sawadyanipun
jajaran maro atata
punakawan kang mangampil

praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni

Ki Tumênggung Wiraguna
kusung-kusung pangandikanirèni
Mêndut kopyahku kiye Dut
krisku Dut wêdhungku ya
Dut kacuku Dut sabukku Dut Dodotku
Du praptèng paregolanira
ki tumênggung tumurun saking wajik
lajêng malbèng dalêm agung
ingkang bêkta ampilan
sami masrahakên upacaranipun
kônca ampilan-ampilan
parèstri sami nampèni

sruwalku Dut culana
Dut ngong jaluk salin nyamping

jaluk ngombe Dut dèn enggal
banyu kêndhi Dut ing bokor kang putih
Dut raupana aku Dut
tanganku Dut suhana
dene suwe Dut sira lagi apa Dut
gage Dut gage Dut sira
Dut sêlak yun wruh sirèki

parèstri samya kewuhan
ting calinguk sadaya samya ajrih
ki tumênggung ngandika sru
thung Si Mêndut enggalna
Nyai Cênthung gêlagêpan aturipun
kalawau sanjang mêdal
inggih arsa anjampèni

marang lurah panakawan
Pranacitra sangêt dènira sakit
ing samangke dèrèng wangsul
duka dalêm unggannya
yèn ing gandhok wetan tan wontên kadulu
manawi sanès panggenan
kawula datan udani

Ki Tumênggung Wiraguna
duk miyarsa aturing para nyai
angatirah netranipun
pasuryan lir sinêcang
mènjêp-mènjêp kang lathi kêjot kumêdut
lir sinêbit talingannya
mawinga-winga mawêngis

sru sêngak dènnya ngandika
beca-becu ting klêpyur idunèki
suraweyan astanipun
gêtêm-gêtêm angônta
ih mangkono asu Mêndut edan taun
wong kêparat kêna sibat
nora patut dèn uripi

kadèkna nampik maring wang
akèh-akèh sêmaya awak lagi
mapag tanggal anu-anu
ana kang kinarêpan
nyata bagus Pranacitra karo aku
mulane sun ajak seba
pi-api ngêlu si anjing

datan idhêp kabêcikan
dènnya kari ana kang dikarêpi
gya nimbali patihipun
tan dangu praptèng ngarsa
ki tumênggung pangandikanira asru
golèkana Pranacitra
lan si asu Mêndut Pathi

kono ubrêsên sadaya
wong sawiragunan konên golèki
ngêndi ênggone katêmu
cêkêlên karo pisan
iya padha bandanên aturna mring sun
yèn budi sêmbadanana
patènana ywa uripi

mas patih matur sandika
kancanira kang mêntas dhèrèk maksih
pêpak durung ana mundur
wus sami dhinawuhan
parêng tandang opyak sadaya anggrêgut
pating balêbêr solahnya
kèh wisma dèn galedhahi

jro kêlir jaban kêliran
pan sadasa sami dèn galedhahi
ting balêbêr ting garubyug
prajurit ingkang tênggak
apan samya tumandang sakancanipun
omah gêdhe cilik samya
tiniti dèn balèngkrahi

lah kônca-kônca sadaya
aja ana wêlas daging-dinaging
tan wurung mèlu dosa gung
ywa aling-ingalingan
inggih botên adhi kula botên wêruh
dèn galedhaha sumôngga
kula tan uning sayêkti

gumuruh ingkang ngupaya
mara kono kono umpêtan ngêndi
Pranacitra Rara Mêndut
dhuh aja kongsi gagal
jaban regol ing panandhon yèn nèng ngriku
sigra abdi punakawan
mring panandhon angulati

gumêdêr sami têtanya
ngriki napa wontên Pranacitrèki
kalawan Ni Rara Mêndut
lho sapa kang kanggonan
aja ana kumbi tumulia ngaku
nauri botên uninga
kula botên botên uning

ana kang tutur uninga
jêge mawon mriku mring gyanirèki
lurah nandhon angslupipun
nulya pra punakawan
asru tanya marang sira lurah nandhu
ngriki wontên Pranacitra
nauri tan wontên ngriki

punakawan sru angucap
arsa goroh dika niku kiyai
pasthi bilahi sirèku
ngalingi wong bedhangan
panakawan lan sêlire ki tumênggung
payo padha digaledhah
kancing kori dèn tatasi

lawange sinêndhal bubrah
Pranacitra lan Rara Mêndut kèksi
giyak prasami amuwus
ah ana Pranacitra
nyata bênêr ana lawan Rara Mêndut
dika cêgati ing lawang
kula trajange pribadi

Dhogol sigra narik pêdhang
karsanira arsa pinêdhang wani
Jibus ngalangi ing ngayun
ngling mangke ta mangke ta
dika napa tan ngrasa kadanan iku
kadarmane Pranacitra
sadaya dipun bêciki

Dhogol kapagol tyasira
yèn makatên inggih kadipunêndi
yèn rêmbug kula puniku
Pranacitra ginusah
dimèn lujêng malês kabêcikanipun
nulya sami pinaranan
sarwi tinuturan ririh

Pranacitra dika lunga
dukanipun jêng kyai anglangkungi
ki tumênggung dhawuhipun
pundi gène kacandhak
kinèn nyêpêng bandan katur ing tumênggung
yèn bôngga kinèn nguwisna
marma andika lungani

puniku kônca sadaya
ting bathithit kang sami angulati
dèn age dika lumayu
dene yèn dika trêsna
mring Bok Rara Mêndut sampun walangkalbu
ing mangke dalu kewala
dika bali mriki malih

kula ingkang asung marga
pojok bata kidul wetan puniki
Pranacitra srêp tyasipun
sarwi aris wacana
inggih adhi mangke dalu kula wangsul
yèn wontên bênce lan têkak
atawa têtuwu kolik

dèn rikat dika wèh ôndha
Dhogol Jibus wus sami anaguhi
Pranacitra kesah gupuh
amiyak gêdhègira
pan ambolos wong têlu lan Blêndhung Jagung
sakadar maksih rinaksa
wong kang ngêpung tan udani

punakawan samya opyak
alok ngetan ana ngulon lumaris
alok ngalor wênèh ngidul
samya tinut ing kathah
sru gumuruh tanpa rungyan swara sêru
ya ta wau ni bok rara
lir pinucung tyasirèki

Rara Mêndut kalangkung ngunguning kalbu
tinilar ing priya
Pranacitra angoncati
ngunandika ni rara sajroning driya

kakang bagus têka tinggal colong playu
tan èngêt maring wang
ujare trêsna mring mami
ya pagene ragèng sun nora ginawa

Rara Mêndut minggu sarwi kumêmbêng luh
ketang Pranacitra
punakawan samya angling
lah suwawi kula dhèrèkkên bok rara

marang ngayun kula turkên ki tumênggung
pinupus kewala
sadasa-dasa dospundi
sawêg bêjanipun linakon kewala

dene wau raka dika sanggupipun
mangke dalu prapta
panggihan lan dika malih
binêtah-bêtahkên tan panggih sadina

sampun dangu suwawi marêk ing ngayun
ni rara tan pojar
gya lumampah tinut wuri
panakawan sêkawan ingkang lumampah

Dhogol Jibus lumaku andhêsêk sikut
kathah solahira
ting salengkrang amberagi
tur ta iku tan rinèwès mring ni rara

malah rêngu Ni Rara Mêndut sru muwus
aywa na sêmbrana
maring ngong mêngko wak mami
inggih wangsul anèng ing ngriki kewala

datan purun mring ngarsane ki tumênggung
nadyan pinêjahan
inggih kawula lampahi
sampun dumèh kula sawêg nêmu papa

lon sumaur apuntên dika bok ayu
sampun age duka
inggih kawula kang sisip
sakèh lêpat inggih nyuwun pangapura

ya ta laju Rara Mêndut lampahipun
kerid punakawan
wong akèh samya ngaruhi
he he ika Ni Rara Mêndut kapanggya

dene amung Rara Mêndut kang katêmu
asêlèn kewala
lanangane ana ngêndi
i lah kae jarene mau wis lunga

kang binuru nora kacandhak lumayu
sida babal ilang
ingubrês datan kapanggih
ana para nyai liwat kadumêlan

nora patut wong kawiragunan iku
eman jênêng lanang
ting patèntèng nganggo kêris
tanpa gawe godhèg wok abrêngos capang

ambêburu wong siji thil bae luput
cabar tan sêmbada
gagahe ngêpung gêndhuri
yèn jêjawat tan kêna wadon kumlèbat

sru sumaur iku sapa kang cêlathu
anggêr bisa ngucap
nguwus-uwus ngisin-isin
yan bacutna nèk ora sun kuya-kuya

mênêng muwus iya mung iku wanimu
nora isin padha
kinawulakkên jêng kyai
ana mungsuh akèh manèh yèn bojosa

samya guyu guyune rumangsèng kalbu
marèngès akêmba
ya ta Rara Mêndut Pathi
praptèng kori kèndêl wirang myat ing janma

kang tinuduh punakawan gupuh matur
mring Ki Wiraguna
kawula sampun tinuding
angulati Rara Mêndut Pranacitra

mangke sampun kapanggih nèng wismanipun
lurah nandhon gyannya
naming pun Pranacitrèki
sampun mingat tinututan tan kacandhak

kang kacêpêng pan amung Ni Rara Mêndut
lungguh tanpa rowang
lagya kèndêl anèng kori
Ki Tumênggung Wiraguna angandika

lah gawanên mring ngarsa Si Rara Mêndut
gupuh kang liningan
ni rara kinèn mangarsi
gya mangayun kadya tan bisa lumampah

praptèng ngayun tyasira lir tanpa dulu
katingal ing kathah
tumungkul dènira linggih
kitumênggung duk miyat marang ni rara

langkung bêndu ngunggut kadya winaringut
tanpa samèng duka
lir lêgi raosing gêtih
ki tumênggung sêdya anêkakkên duka

saking murubing tyas dening Rara Mêndut
riwut tanpa ngucap
sigra anyandhak cêmêthi
pan ingikal-ikal kumitir nèng asta

gya pinupuh asru Ni Bok Rara Mêndut
tan bisa sêsambat
sinabêtan wanti-wanti
pêdhot alisira anjungkêl ni rara

pêt sumaput tan emut pêpanonipun
aniba kantaka
kalosodan kuthah siti
angganira èrêm angêmu rudira

Rara Mêndut magêp-magêp sênggruk-sênggruk
tangise tilêpan
tan sambat srunirèng sakit
ki tumênggung tan kêndhat dènnya milara

Rara Mêndut sêsambat sajroning kalbu
kakang Pranacitra
tumuli rêbutên mami
kayaparan andika cidra ngubaya

yèn satuhu nora trêsna mring wak ingsun
sokur ngong matia
saking tibaning gêgitik
lamun asih kakang pulungên wak ingwang

pagêr lêmpung dening kothaking wong lampus
luwang siji kakang
wong loro ingkang glêboni
donya ngakir aywa pisah lan andika

Rara Mêndut langkung dènnya kawlasayun
asangêt pinala
marang ing kangjêng kiyai
nyai ajêng kalangkung wêlas tumingal

arawat luh ketang têpaning tumuwuh
nyai ajêng nulya
amêngkul lambung mrih lilih
parêmbeyan sarwi matur kathah-kathah

adhuhsampun-sampun jêng kyai tumênggung
anêlaskên duka
pintên kuwating pawèstri
kinèn anadhahi rêkasaning priya

sarwi niyung-niyung pangastaning têmbung
nyi ajêng krêp kampat
pan kasabêt ing cêmêthi
kenging pupu kempolira tan rinasa

pama ranu binuncang rêrumbutipun
sangkrah lêlarahan
sinimpar marang ing têpi
sakathahing sukêr wangsul ingusapan

paduka wus kasêbut bupati agung
gêgêdhuging praja
sintên kang kadya jêng kyai
pan kawasa angapura ing adosa

layanipun ingkang dosa mring sang ratu
yêkti lamun bisa
mêngku wêwêngkon pribadi
karya ala ayu myang papa waluya

pan pun Mêndut tiyang punapa puniku
sudra ina papa
kapati-pati pinurih
kados kirang tiyang èstri tinakèkna

kang yu-ayu anglangkungi Rara Mêndut
paduka kuwasa
angupaya kang prayogi
tur utama botên gêmpil kawibawan

tiyang sampun kalampahan dipun ukum
pan satêngah pêjah
dènnya nglabuhi dosèki
owêl duka lir kirang kang dinukanan

datan ciyut nagarinipun sang ratu
inggih taksih wiyar
sampun kalêmpit jêng kyai
datan pantês andhêdhêpa mring wong nistha

ki tumênggung lilih dukane rinapu
sarwi gineyotan
ing garwa wêntisirèki
kathah-kathah dènnya nênggalangi duka

Ki Tumênggung Wiraguna ngandika sru
bocah punakawan
gèrèdên si asu iki
lêbokêna ing gêdhong ywa wèhi pangan

dimèn lampus anèng jro gêdhong wong iku
angur ya modara
pisan aywa katon urip
sigra punakawan ngundurkên bok rara

saking ngayun linêbokkên gêdhong gupuh
kinunci korinya
ya ta wau jêng kiyai
malbèng dalêm acucul busananira

mundhut santun nyamping dhêsthar lawan sabuk
gya lênggah lan garwa
ki tumênggung ngandika ris
yèn ajaa sira ingkang malangana

kaya banjur modar sun pupuh Si Mêndut
dening astaning wang
sun lôngga gêtihirèki
iya saking panase tyas ingsun mulat

nyyajêng matur kula tan sagêd andulu
langkung wêlas mulat
têpa-têpa sami èstri
jinêmalan ing priya kawêlasarsa


pan katingal pun Mêndut mêmêlasipun
dènnya pinilara
wong lola nandhang bilai
ki tumênggung ngandika ya tambanana


parêm rapuh dhoging pitik irêng mulus
lawan opènana
pangane sabên ngong bukti
paringana sêga lêlorodan ingwang


yèn sirèku wêlas mring Si Rara Mêndut
ya manira wêlas
ngapura sadosanèki
matur inggih kadospundi malihira


polanipun tiyang lêpat pangwulèku
amanggih sangsara
môngsa têbiha kadyèki
pan kawula punika dèrèng kantênan


nandhang luput môngsa luputa kadyèku
kathah liring dosa
tan kenging binêstu ugi
dosa lara dosa pati tan pinanggya



wusnya lipur dukane kyai tumênggung
ketang asihira
ya marang garwanirèki
payo nyai bêcik padha mêmadhangan


nyai ajêng anuduh pawonganipun
kinèn saos dhahar
sandika ingkang sinung ling
para sêlir nèng ngarsa tata rampadan


wusnya rampung nulya dhahar ki tumênggung
kalawan kang garwa
anutug dènira bukti
aluwaran ambêng nulya cinarikan


ki tumênggung angling lho nyai Si Mêndut
wèhana lorodan
kon ngapiki lawuhnèki
paru bae lan dhèndhèng gêpuk bakaran


nyai ajêng ngandikèng pawonganipun
lah kiye paringna
mring Ni Rara Mêndut Pathi
kon ngapiki lagya lara ywa carêbak


ki tumênggung ngandika jaremu mau
mêsakake wêlas
ya marang Si Mêndut Pathi
matur inggih sayêkti kawula wêlas


wusnya gupuh ingundurkên ladènipun
linggar dènnya lênggah
ki tumênggung tyasirèki
sih karasa wirangronge mring ni rara


XIII. Rara Mêndut Kabêkta Lumajêng Pranacitra
Wirangrong
tan winarna solahnèki
ya ta gênti winiraos
sira Pranacitra kang lumayu
ningkiri bilai
kalawan rowangira
Blêndhung Jagung datan têbah


wus pitaya dènnya ningid
saking Wiragunan adoh
anèng pangindhungan dhodhotipun
lamun dèn takoni
tan ngaku Wiragunan 

 
ngaku wong ing Pajagalan


ing wanci surya wus lingsir
Pranacitra ngandika lon
Blêndhung Jagung sira ingsun tuduh
muliha pribadi
marang Batakêncêngan
manira kari priyôngga


lamun wus prapta sirèki
anèng wisma yèn si êmbok
têtanya maringwang Blêndhung Jagung
matura yèn mami
kari nèng tumênggungan
nging sira aja balaka


sasolah manira iki
yèn dadi susahe simbok
marma alingana wêwadiku
lah poma sirèki
aywa wèngwèng ing wêkas
Blêndhung Jagung aturira


inggih sandika wak mami
kinon amulih wong roro
lah punapa kula botên wangsul
gih benjang punapi
gèn kula nusul dika
punapa inggih botêna


Ki Pranacitra nauri
aywa susah sira karo
nadyan tinudinga marang ibu
ywa sira lakoni
lah wus sira mangkata
yèn kadalon anèng marga


Blêndhung Jagung gya lumaris
mulih gêgancangan wong ro
tan winarnèng marga ya ta wau
Pranacitra pamit
maring kang darbe wisma
linilan nulya lumampah


ing wanci surya wus lingsir
Pranacitra lampahnya lon
rèrèh namung nganti surupipun
saking gênging brangti
tan lyan ingkang kacipta
mung Ni Mêndut Wiragunan


wus surup rêmêng ing margi
sinêru lampahnya gupoh
prapta Wiragunan ing lêlurung
andarung nut margi
ngubêngi Wiragunan
kaping tri atêpung gêlang


èngêt sêmayanirèki
kang angsung marga ing

pojok
bata kidul wetan nulya gupuh
pinaranan prapti
ing pojokan prênahnya
gya amatak sirêpira


sirêpe si wewe putih
winatêk nèng pojok banon
klongkang-klangking ana bathang alum
pan ingsun sèndhèni
sapa padhaning janma
rêp-sirêp sa-Wiragunan


sidhêm adhêm lir wong mati
kabèh padha dhêkok ngorok
wusnya matak japa wancinipun
pan wus lingsir wêngi
bênce têkak sauran
kolik tuwu sêsambêran


ya ta ganti kang winarni
bok rara kang anèng gêdhong
sakalangkung dening kawlasayun
tan ana lyan kèksi
kang sinambat karuna
amung bagus Pranacitra


dhuh kakang Pranacitrèki
apa tan asih maringong
dene lirwa ing pamuwusipun
tan wêlas ing mami
yèn kakang tulus tega
suka matia wak ingwang


aywa kongsi manggih urip
yèn awèta nandhang wirong
sun têtêdha sira kakang bagus
nuhonana janji
ywa cidra ing ubaya
adhuh pagêr bumi kakang


dening kothaking wong mati
luwang sawiji wong roro
kang nglêboni kocapa ta wau
dangu dènnya nangis
punakawan kang têngga
Jibus Dhogol anggraita


bênce têkak anambêri
èngêt kalamun wus sagoh
marang Pranacitra gya amuwus
payo Dhogol aglis
mring pojok kidul wetan
ing mau ngong saguh ôndha


payo pinaran manawi
Pranacitra prapta yêktos 

 
gya ambêkta ôndha tinrap sampun
ingungak kaèksi
sinapa sinauran
ôndha linungkên mring jaba


Pranacitra munggah nuli
mring ôndha wus prapta ing jro
gya sung arta marang Dhogol Jibus
apan ngawan anggris
nampani sarwi mojar
lurah sami kalujêngan


sumaur gih sami-sami
Dhogol Jibus muwus alon
suwawi ki lurah dika tumut
kula kang angirid
sampun dika sumêlang
kalamun taksih manira


Pranacitra anauri
lah inggih sokur dhi karo
nulya lampahira tan adangu
prapta ing gyannèki
Pranacitra ris nabda
pundi ênggène ni rara


Dhogol Jibus angling aris
pan inggih wontên ing gêdhong
katiwasan ni rara ing wau
saungkur dika glis
ni bok rara pinala
langkung dènnya kawlasarsa


kula tan sagêd ningali
kongsi kalêmpêr anèng gon
sinapih kang garwa nyai mênggung
yèn tan dèn tulungi
pasthi kêlajêng pêjah
puniku sesuk wikana


kintêne pinala malih
tan lêga yèn dèrèng layon
sira Pranacitra langkung ngungun
ketang wlasirèki
dangu jêjêr nèng latar
bênce têkak sêsambêran


myang têtuwu lawan kolik
wong kêmit kabèh gugah wong
lah padha tangia kônca batur
kaya ana maling
lah ta padha mêlèka
nulya kêndhangan gambangan


rêbaban ana anyuling
ura-ura ting galêmbor
lah

dingarèn iki manuk tuwu
bênce têkak kolik
patute bae ana
maling sapa kamalingan


ana kang ngrêbab lan linggih
myang gambangan
klangklong-klangklong
kang nyuling thuthitan ngêndhang blang-blung
tan gênah kang gêndhing
warna-warna lèk-lèkan
ana ingkang ura-ura


biyadane wong Magiri
êng êng êng êng banjur ngorok
myang ngantuk renggotan sarwi lungguh
sèndhèn saka sami
wênèh turu ing lêmah
lir tinuba anggalasah


mangkana Pranacitrèki
ngintip sajawining gêdhong
katon durung nendra Rara Mêndut
sêsambat anangis
he ya ta lah si kakang
tega têmên tilar mringwang


sun sidhêp nuhoni jangji
tan wêruh lamun mangkono
bênêre dupara yèn ta lamun
cidraa ing jangji
bok aja gene kakang
wêlasa wong kawlasarsa


Pranacitra duk miyarsi
tangise kang anèng gêdhong
lir tinatas tyasnya gigal runtuh
langkung ngungun myarsi
mring sambate ni rara
Pranacitra awêcana


adhuh anggèr mirah mami
wong ayu kang asih mringong
aywa susah-susah sira masku
pasthi ngong labuhi
sarwi anêthêk lawang
cêp mênêng dènnya karuna


kapyarsa sajroning tangis
lamat-lamat swaraning wong
anambrama sarwi dhodhog pintu
gya sinapa aris
sapa wonge ing jaba
wêngi-wêngi minta lawang


baya ta utusannèki
ki tumênggung apan kinon
matèni maring wang iya sokur
ngur nulia 

 mati
dhasar sun ajap-ajap
ya untape patiningwang


Pranacitra anauri
aywa tambuh mirah ingong
ingsun Pranacitra kang satuhu
anuhoni jangji
tan cidra ing ubaya
bocah ing Batakêncêngan


Rara Mêndut duk miyarsi
tan samar swaranya yaktos
lamun Pranacitra ingkang rawuh
byar tyasira kadi
kasatan manggih toya
asrêping wardayanira


gupuh dènnya anauri
jawane iku pak bodong
kang tinggal gêlanggang colong playu
nora tolih wuri
si jênat dikêramat
adhuh pagêr bumi kakang


dene kothake wong mati
luwang sawiji wong roro
kang nglêboni kakang lon sumaur
Ki Pranacitrèki
emane jênêng lanang
lamun cidra ing ubaya


Rara Mêndut matur aris
kadospundi dènnya panggoh
anèng jro lan jaba pasthi rikuh
korinya kinunci
Pranacitra saurnya
aywa kuwatir tyasira


manira ingkang mêngani
ambuka lawanging gêdhong
gya matêk lamporan katrima wus
gègrèg punang kunci
gya manjing Pranacitra
gapyuk angrangkul ni rara


ingarasan wanti-wanti
adhuh gusti mirah ingong
ni rara karuna sarwi matur
kakang ywa ngêkêpi
langkung sakit wak ingwang
inggih labêting pinala


tan sagêd ngadêg wak mami
sadaya rapoh pinupoh
kadospundi kakang karsanipun
kawula ing mangkin
Pranacitra ris nabda
ya mirah 

 sira sun gawa


sun tambani sira yayi
supaya ywa sangêt rapoh
ni rara aris ing aturipun
sumôngga anuli
gya ingêlus minantran
dinamu sariranira


karaos sarasing sakit
mèh ilang rasaning rapoh
lir mulya sakala mèsêm matur
wus tan kraos sakit
ya sokur mirah ingwang
pan sarwi ingaras-aras


Pranacitra angling aris
lah wus payo yayi gupoh
ingsun gawa lunga mupung dalu
ni rara turnya ris
inggih suwawi kakang
kawula sumanggèng karsa


anulya binêkta mijil
punakawan Jibus Dhogol
anrapakên ôndha sarwi muwus
lah sampun dèn aglis
dhèrèkkên lujêng marga
Pranacitra saurira


kalangkung tarima mami
inggih mring pun adhi karo
wusnya pêpamitan nulya laju
munggah ôndha aglis
tumurun praptèng jaba
Pranacitra undurira


XIV. Ing Kawiragunan Opyak Kapandungan, Kyai Tumênggung Nyêbar Tiyang.
Durma
asêsumbar sira bagus Pranacitra
anèng jaban cêpuri
hèh wong Wiragunan
aja kèri kelangan
Ni Rara Mêndut ing Pathi
rêrêksanira
manira ingkang ngambil


lamun sira wani padha nututana
iya sawêngi iki
aywa tambuh ingwang
kang ngambil ni bok rara
Pranacitra aran mami


sasananingwang
ing Batakêncêng dèsi


sawusira sêsumbar sigra umangkat
nanging tan sêdya mulih
mring Batakêncêngan
ciptanirèng wardaya
ayun lajêng mring pasisir
sumêdya nabrang
Palembang miwah Ngacih


nanging ngidul lampahira Pranacitra
pikirira supadi
analimpêt marga
ywa kasusul ing lampah
pinarah pinggir pasisir
kidul sêdyanya
mangulon namur wangsit


tan cinatur lampahira Pranacitra
wuwusên ingkang kari
wong Kawiragunan
kang tungguk tangi nganglang
kang bêkta obor nèng ngarsi
awas tumingal
gêdhong unggyanirèki


Rara Mêndut katingal lawange mênga
kang nganglang sigra manjing
gêdhong ingoboran
Rara Mêndut tan ana
gupuh sami alok maling
abdi kang jaga
sadaya sami tangi


sru gumuruh sami takon-tinakonan
êndi malinge êndi
lah cêkêlên enggal
bandanên dèn akêkah
ting barêkuh mriksa kori
kuncinya mênga
tan ababahan kèksi


lajêng samya angubêngi padalêman
sikêp gêgaman jurit
mangulon mangetan
dènira angupaya
gumuruh samya lok maling
ana kêpapag
lah iki malingnèki


lah cêkêlên cêkêlên cêg dang binônda
iku lha dede maling
wong apa wong apa
wong lêmah dhuwur kula
lêmah dhuwur priye iki
gih dhuwur padha
batur kewala sami


padha kônca batur ing Kawiragunan
ana kapapag malih
lho

iki malingnya
payo bandanên enggal
gage tali gage tali
lan cinêkêlan
ywa luput nyêkêl maling


dede maling kula dede maling kula
dede dede kiyai
lah wong apa sira
lho wong apa wong apa
kula kayu malang kyai
malang priye ta
padha wode wong ngriki


langkung rame swaranira janma kathah
dènnya lok maling-maling
parèstri gumêrah
myarsa aloking kathah
samya gumêtêr awingwrin
ciptaning driya
maling wus dèn patèni


langkung kagyat Ki Tumênggung Wiraguna
wungu dènira guling
garagapan nyandhak
pêdhang lawan talêmpak
tanpa dhêstar sabuk nyamping
wuda mung lawan
saruwal kombor putih


atangginas dènira nyandhak gêgaman
pêdhangira kinêmpit
talêmpak liniga
gugup dènnya ngandika
apa hèh apa hèh iki
pawèstri turnya
ing jawi angsal maling


tiyang sèkêt ngamuk sami cinêpêngan
agupuh jêng kiyai
sigra arsa mêdal
nyai ajêng tumingal
kang raka gya dèn bondhèti
asru turira
dhuh mangke ta jêng kyai


pan paduka mijil datan mawi dhêsthar
tuwin paningsêt nyamping
nadyan umijila
lamun sampun sanega
punapa supe jêng kyai
nadyan mijila
kalamun wus miranti


kasêsa kang dèn kasêsani punapa
paduka dandos dhingin
ki tumênggung mojar
lah iya bênêr sira
kasusu kewala mami
tan 

 kongsi dandan
anulya sikêp aglis


ki tumênggung sawusnya ngrasuk busana
gya mijil mring pandhapi
wong Kawiragunan
maksih ayang-uyungan
ki tumênggung asru angling
lah maling apa
kang padha kocêkêli


êndi kabèh malinge kang sira bônda
aturna ngarsa mami
matur kang liningan
botên wontên kang angsal
ngaturkên tiwase sami
abdi paduka
sadaya ingkang kêmit


andadosna kauningan jêng paduka
apêsipun kang abdi
dènira rumêksa
ngaturkên pêjah gêsang
mring paduka jêng kiyai
abdi paduka
pun Rara Mêndut Pathi


anèng gêdhong cinidra ing duratmaka
tan wontên kang udani
abdi dalêm langlang
sama kagèt kewala
uninga wênganing kori
tan wruh musnanya
Ni Rara Mêndut Pathi


nanging wontên swaraning janma sêsumbar
sru akèn anututi
wong Kawiragunan
tinantang kèn nusula
têtela ingkang angambil
pun Pranacitra
tan samar swaranèki


duk miyarsa Ki Tumênggung Wiraguna
langkung dukanirèki
dadya sru ngandika
mas patih timbalana
tan dangu mas patih prapti
andhodhog lawang
myarsa gêdêring janmi


wus winêngan lajêng umarêk ing ngarsa
ki tumênggung sru angling
sarwi ngagar-agar
pêdhang suduk liniga
hèh Patih Prawirasêkti
sun katiwasan
ing mau kalbon maling


pakartining sampeka kang satru kala
pangendrajala sêkti
kilat bloan 

 ajag
dur dik maling aguna
pramodèng rèng marasandi
Si Pranacitra
anyidra ing arêsmi


paribasan manungsa tan kênèng ina
iku warnanirèki
de lagi rong dina
si pidak padarakan
ngicak-icak majanani
mring jênêng ingwang
nora katon bupati


katon pitik pilêrên kacêmplung lênga
Si Wiraguna iki
ya Si Pranacitra
patut sinêmpal-sêmpal
karya jajalaning kêris
nora kêjamak
angêpak ngamèk wani


pangrasane kabèh wong Kawiragunan
tan ana lanang siji
wadon kabèh padha
pikun-pikun tan kongang
dhasar nyata tanpa kardi
kinèn rumêksa
kongsi ilang ing wêngi


kulanira Ki Tumênggung Wiraguna
samya tumungkul ajrih
marang dukanira
Tumênggung Wiraguna
sadaya tan darbe gêtih
rumôngsa tiwas
kinawulakkên sami


awit bangun prapta enjang pukul sapta
dènnya duka jêng kyai
dèrèng arsa lênggah
lumampah jaga-jaga
gya ngandika mring mas patih
sapa kabèh kang
kêmit sawêngi iki


lurah bêkêl sajajare gêdhongana
lurah nandhon ywa kari
gêdhongên pribadya
lan bocah lurah-lurah
padha pêdhakna dèn aglis
mring ngarsaningwang
sandika kang sinung ling


dhawuh kinèn angumpukkên kancanira
myang santana gêng alit
datan dangu samya
prapta pêpak ing ngarsa
sadaya cumadhong kardi
Ki Wiraguna
asru dènira angling



mas patih patahên kancanira lurah
lakune ingsun tuding
ya wong papat-papat
padha lurah kewala
bêkêl jajar wolu sami
dadya wong rolas
kang ngulon ngetan sami


kang mangidul sira dhewe lumakua
lawan wong rolas sami
amiliha lurah
papat ingkang prayoga
myang bêkêl jajarirèki
ya pilihana
kang padha surèng kardi


têkakêna iya lêlakon sadina
dèn prayitna ing margi
kang mangulon rolas
ingkang mangetan rolas
kulup Ki Jaka Pangasih
sira sun duta
mangalor angulati


biyungira Si Rara Mêndut kang minggat
rangkad dèn iwat dening
anjing Pranacitra
wong patut dipêpurak
sira kulup sun kanthèni
iya wong rolas
ngalor lakon saari


ya marmane mangkono Si Pranacitra
iya asalirèki
wong ing Pakalongan
lamun mulih mêrana
mring Pakalongan pasisir
lamun kacandhak
bandanên turnèng mami


lamun bôngga iya banjur rampungana
cangkingên dhasirèki
sira kae Jaka
Pangasih duk miyarsa
pangandikane jêng kyai
langkung bramatya
andik netranirèki


gêrêng-gêrêng matur sarwi gigit waja
inggih lamun kadyèki
ing lampah kawula
suka tan mawi rowang
amba lumampah pribadi
lamun kapanggya
nèng paran samya siji


kaya apa rupane Si Pranacitra
dene kaduli-duli
nglêlanangi jagad
ngêpak 

 wong Wiragunan
durung wruh cingire mami
ambune ngambar
gêtihe lêgi gurih


kaul ingsun yèn kacandhak anèng marga
sun uja padha siji
agênti curiga
kaya pa warnanira
dene ta kaluwih-luwih
pratingkahira
kaya lanang pribadi


ki tumênggung myat putra Rahadèn Jaka
langkung sih jroning galih
wasana ngandika
lah wus padha mangkata
sadaya ingkang tinuding
matur sandika
nêmbah lèngsèr sing ngarsi


têlung rolas kang ngulon ngidul mangetan
namung Jaka Pangasih
ngalor tanpa rowang
sarêng dènira budhal
ingkang mangidul mas patih
lan kalih lurah
Wirabraja Capati


bêkêl kalih lawan wolu jajarira
kang sinêdya mas patih
pan mangidul ngetan
sabrangan kali Oya
ing Lantèng tuwin Drêkaki
myang dhukuh Wana
Kabumèn Gowong Prigi


kang mangetan Rêsajaya Krêtirêsa
lawan bêkêl kêkalih
wolu jajarira
ingkang sinêdyèng lampah
ing Malandang Ngawèn Munthil
Ponjong Pongangan
Sima Sêmanu pinrih


kang mangulon wong rolas kalêbu lurah
ngalor Jaka Pangasih
siji tanpa rowang
angancas Pandhanarang
mangajap samargi-margi
yèn katêmua
lawan Pranacitrèki


sun ajake gênti kris takêr ludira
sun uja padha siji
kaya pa warnanya
kang aran Pranacitra
ing solah datan winarni
Rahadèn Jaka
lêpas lampahirèki


nasak wana anênggêl tumurun 

 jurang
nir pringganing awêrit
tan kandhêg lampahnya
langkung amurang marga
saking murubing panggalih
angônta-ônta
dalu rêrêp wanadri


saya lêpas Jaka Pangasih lampahnya
lamun kapêthuk janmi
tan ngaku dinuta
ngakên santri tirakat
ciptaning tyas sang apêkik
yèn tan kapanggya
lawan Pranacitrèki


linajêngkên ngulon tan sêdya mantuka
wirang marang jêng kyai
myang mring kulanira
kabèh wong Wiragunan
dènira sampun kawijil
sasanggupira
marang kangjêng kiyai


pan sakêthi wirang yèn tan antuk karya
lawan tan bisa nyangking
dhase Pranacitra
suka matiyèng paran
sêmana Jaka Pangasih
sêngsêm nèng wana
kêrêp tampi mêmanis


XV. Pranacitra Kacêpêng Wontên ing Pinggir Lèpèn Oya.
Dhandhanggula
tan cinatur Ki Jaka Pangasih
lampahira nusup ngayam wana
ya ta kang winuwus malèh
wau Ni Rara Mêndut
lawan bagus Pranacitrèki
randhat angon iriban
ing sakesahipun
saking ing Kawiragunan
datan ngambah marga gung duluran janmi
manawa kasusula


kang ingambah marga trusan alit
sêsimpangan anut padhadhahan
tan kampir ing dhusun gêdhe
yèn kawanguran laku
arsa kampir ing dhusun alit
kang tan kathah wismanya
sêtun roro têlu


punika kang ingampiran
ing samarga-marga parèrènirèki
milih kang sêpi janma


tan kêna bênggang sairing nyari
Rara Mêndut lawan Pranacitra
yèn rarywan nèng sor wrêksane
Rara Mêndut aturu
abêbantal pangkoning laki
trêkadhang kalihira
yèn sayah kalangkung
anendra nèng palindhungan
lamun dalu rêrêp anèng desa alit
milih kang ragi kiwa


saking dahatira sami asih
anèng têba karangulu kisma
alèmèk sukêt grintinge
pangrasanirèng kalbu
asor kasur ing tilam amrik
miwah nèng panginêpan
tan lambaran salu
amanggih galar prasasat
anèng jinêm arum jinêbadan amrik
mangkana ciptanira


ya ta lêpas lampahirèng margi
Rara Mêndut lawan Pranacitra
prapta ing dhusun ing Nglantèng
kèndêl kapêngkok ranu
kali Oya pinuju banjir
sira Ki Pranacitra
amicarèng kalbu
wong agèn-agèn lumampah
kabêncana kali Oya dadak banjir
dene masa katiga


têka sumêntug raosing galih
Pranacitra mulat kali Oya
toya cacap cêlangape
angrês tyas lir winuluh
kêsar-kêsar amutawatir
mêlang-mêlang naratab
kêtêg rêbut dhucung
cipta kadi katiwasan
Rara Mêndut dhupèpèl geyotan wêntis
lan tansah ingarasan


Rara Mêndut awacana aris
kadospundi kakang Pranacitra
ing lampah kapêngkok lèpèn
pundi malih

jinujug
ngong jrih mulat ing kali banjir
sumaput kaênêsan
mring bêna toya gung
Pranacitra ngling angaras
adhuh mirah ingsun babo wong akuning
aja maras tyasira


ingsun bae tingalana yayi
birat salir sandeyaning driya
tungtum kadiran ta ênggèr
aywa watir wong ayu
lamun sira akanthi mami
payo rèrèn sadhela
yayi soring kayu
manawi ing mêngko ana
pitulunging Suksma sung marga lumaris
bok rara nut ing karsa


dangu sami ararywan wong kalih
lênggah anèng soring kayu kalak
Pranacitra lon dêlinge
sabên sabrangan iku
ana wonge kang anambangi
Ki Dogong aranira
anulya inguwuh-
uwuh marang Pranacitra
Kyai Dogong Ki Dogong sabrangna mami
manira arsa nabrang


kang cinêluk-cêluk nulya kèksi
nèng brang kidul ing dhusun Tirêbah
Ki Dogong ingawe-awe
kae Dogong andulu
janma ngawe-awe brang pinggir
nulya nglampahkên lawak
winêlahan banjur
praptèng brang lèr pakandhasan
Pranacitra lêga tyasira tan sêdhih
acipta bisa nabrang


Pranacitra awacana aris
Ki Dogong rika sabrangna ingwang
lah gih pintên umbalane
manira yun mangidul
prau dika niku dimriki
Ki Dogong dongong mulat
mring Ni Rara Mêndut
kang rimong kêmbêne jingga
Dogong jomblong cangkême bak lalêr muring
mata kumêdhèp têsmak


saking 

 katêmbèn dènnya ningali
cipta sajêge urip dumêlah
wruh wong ayu-ayu kuwe
maksih mangkruk nèng prau
ageyotan wêlahirèki
Ki Pranacitra mojar
Dogong sabrangnèngsun
Dogong tan nauri ujar
he lah budhêg Dogong kuwe tan nauri
Dogong sabrangna ingwang


iya apa sira dhêmên maring
Rara Mêndut ingkang kêmbên jingga
Ki Dogong pijêr andombe
Pranacitra sru muwus
nyata bangêt budhêgirèki
samôngsa dak kêprasa
cangkêmmu ing parung
yèn sira dhêmên têmênan
marang Rara Mêndut kang ayu linuwih
arêp ngambung-ngambunga


ngambung pipi têngên bae bêcik
aja sira ngambung pipi kiwa
Pranacitra ingkang duwe
iku laranganaku
kae Dogong gupuh nauri
pun dawêg dika numpak
ing baita ngriku
anulya Ki Pranacitra
lingira rum lah wus payo mirah mami
amrau nabrang Oya


Rara Mêndut mèsêm matur aris
kula maksih tan kawawa mulat
kang lèpèn Oya toyane
bok nganti alitipun
supadya tyas kula tan wigih
anèng ngriki kewala
pundi gyan dumunung
sêdhêng kenging ingêbyakan
lèpènipun botên sisah amraoni
luhung inganti kakang


Pranacitra lingira rum manis
sarwi nôngga wang janggutanira
adhuh mirah ingsun anggèr
tan kayaa wong ayu
laku agèn-agèn manawi
katututan ing lampah
awon têmahipun
wong amrih

lêstari lampah
sadaya-daya iya nabrang ing kali
kalingan kali Oya


nungkêma bae nèng pangkon mami
aywa tumingal toyaning Oya
supaya tan wangwang ing we
bok rara nut ing kakung
munggah marang pêrau aglis
nèng galanging canthikan
tansèng pangkonipun
sarwi nutupi mripatnya
wit tan bisa umiyat ombaking warih
sawusnya mapan lênggah


Kyai Dogong nulya dèn abani
prau mancal lumarap winêlah
datan dangu pantarane
mèh dungkap cacap kidul
Dogong mulat mring Mêndut Pathi
anggathung tanganira
tan mêlahi prau
praune kèli tan krasa
pijêr mulat wong ayu kuning gumrining
Pranacitra ris mojar


hèh Ki Dogong praunira kèli
Dogong kagyat sarwi awacana
kapanane kèli kiye
dyan winêlahan wangsul
mudhik ngalor aminggir malih
tumêkèng pasabrangan
sinabrangkên ngidul
sarwi lagon dhêdhayungan
ela elo a ha a ha amarêngi
nabrang ing kali Oya


rôndha miwah wlanjar prawan sunthi
nyata rôndha dêstun tigas wlanjar
katara barang solahe
Pranacitra amuwus
anjêjawat jawane iki
Ki Dogong mring kang nabrang
para wadon iku
bok rara lan Pranacitra
nèng baita munggwing galanging cêcanthik
sami ayêm ing driya


ciptanira wong kêkalih kadi
lêlênggahan nèng tilam pamrikan
datan 

 pae pangrasane
nir sandeyaning kalbu
nyipta luwar saking pawèsthi
laraping palwa nabrang
lir iyuning bandul
sangêt ascaryaning manah
ya ta prau têkèng sabrang kidul malih
bali ngalor lampahnya


Pranacitra mojar priye iki
praptèng kidul binalèkkên têngah
paran ta iki wadine
Ki Dogong lon sumaur
pan kasêmpyok ombaking warih
wus minggir wangsul larap
larap lampahipun
mila praune kinarya
wangsal-wangsul Ki Dogong karêpirèki
awèta tiningalan


dangu dènnya praon bola-bali
Pranacitra anèng panambangan
kasupèn mutawatire
eca dènnya nèng prau
yèn nginanga pan durung abrit
idua durung asat
ya ta dutanipun
Ki Tumênggung Wiraguna
Ki Mas Patih Ngabèi Prawirasêkti
lan Lurah Wirabraja


Sêcapati bêkêl jajarnèki
praptèng pundhungan parêk ing Oya
sami sumêdya arèrèn
nèng soring krasula gung
ki mas patih sarêng ningali
kang kali Oya bêna
ana wong mêrau
sami angangge wastra bang
arsa nabrang katêlu kang anambangi
mas patih kagyat mulat


narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra


-  -

 narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra



payo padha tinututan aglis
gupuh wong rolas lumayu gancang
samya cêluk-cêluk kabèh
kyai prau parau
balèkêna mangalor maning
yèn nora kobalèkna
tak bêdhil êndhasmu
miwah sun rêrampog sira
jèjèr wayang wong rolas nèng pinggir kali
ngajrihi tandangira


ngêmbat lawung pan angincêr bêdhil
kang nambangi ulate gyayasan
kalangkung dening ajrihe
mulat wong ting bakitu
kabèh padha ngathungi bêdhil
Dogong wantu wong desa
dhêrodhog andulu
sarwi mêlahi praunya
datan kongang mêlahi praunya rindhik
wau Ki Pranacitra


ciptaning tyas rumôngsa tan urip
mulat marang wong Kawiragunanan
wus pinuntu tyas pupuse
ngunandika ing kalbu
wus jamake mondhong wong kuning
masthine ginantungan
lara lawan lampus
tan larang sun tohi pêjah
biyadane wong Kawiragunan iki
kang bisa wèh wigêna


Rara Mêndut mingsêg-mingsêg nangis
kadospundi kakang Pranacitra
polah andika ing mangke
têmah lampah kasusul
datan wande manggih bilai
yèn aja mêraua
tan kacandhak mau
payo ingandhêmi kakang
pagêr bumi dening kothaking wong mati
luwang sawiji kakang


ya wong roro kang sami nglêboni
Pranacitra ngling aris angaras
adhuh mirah ingsun dhewe
panu biru wong ayu
nora wurung sun tohi pati
wus angrasa manira
yèn amanggih

lampus
kang jalaran saking sira
nanging uwis ngong andhêmi awit dening
sih ingsun marang sira


datan wangwang kadulon ing janmi
wong anjirap nantang ngônta-ônta
mapanakên gêgamane
ciptanira ing kalbu
pinadhakkên wastra sumampir
jinèjèr nèng pajangan
yèku paminipun
palwa wus parêk pinggiran
sarêbahe landheyan datan dumugi
rong landheyan dohira


Wirabraja asru dènira ngling
Pranacitra bêcik têmên sira
angangèlake wong akèh
têmu kene sirèku
yèn ajaa kalangan kali
dènnya minggat arangkat
bablas tan kasusul
lah mêntasa Pranacitra
ngong dinuta kinèn nimbali sirèki
barênga lakuningwang


Pranacitra datan anauri
eca dènira aras-arasan
sarwi alunglungan gantèn
lawan Ni Rara Mêndut
kabèh ngungun mulat sarya ngling
dubilah nora jamak
ujar tan rinungu
nak-enak loloh-lolohan
wong kèh iki pinadhakkên socaning pring
nèng prau bung-ambungan


Sêcapati mojar ngarih-arih
anak Pranacitra dika mêntas
kula dika alangake
yèn kongsi manggih dudu
ing bêdhahe bêbêdirèki
gêmpale wrôngka dika
kula kang katêmpuh
lamun misih rama dika
Sêcapati botên-botêne bilai
dèn pitaya kewala


maksih eca-eca tan nauri
kang katonton pan amung ni rara
Ki Dogong anjomblong bae


lali nambangi prau
Ki Mas Patih Prawirasêkti
langkung bramantyanira
myat Pranacitrèku
kinèn angaras kewala
nulya sami wong rolas nantang nyumbari
Pranacitra mêntasa


lah adene wonge kang nambangi
apa dhasar arêp gêblasêna
ya marang wong minggat kuwe
mêngko tak bêdhil dhasmu
Dogong ajrih minggirkên aglis
ya ta Ki Pranacitra
ebah gènnya lungguh
sarêng kalawan ni rara
nulya ngadêg ningsêti busananèki
mêntas saking baita


Rara Mêndut pinondhong nèng kering
asta kanan anarik curiga
sarwi asantak wuwuse
sapa wonge kang nusul
ajana wong tambuh kuwanin
mulane Pranacitra
anggawa wong ayu
tan wêdi takêr ludira
Rara Mêndut pan wus sun tuku ing pati
payo barênga mara


wong Kawiragunan alok sami
ilah ngamuk-ngamuk Pranacitra
payo tinadhahan age
wong rolas parêng ambyuk
kang anuduk numbak ambêdhil
rinampog lir wayangan
Pranacitra kiwul
tandange kêbat acukat
datan rikuh mondhong pawèstri sinambi
prang rukêt binut kathah


pan sinosog tumbak lawan kêris
datan pasah kadya panjang putra
sinosog alang-alange
malèsèt tan tumanduk
anglir prênjak kêsit tinaji
sikatan dinamonan
dhali nyampar banyu
singa kang jinangkah giwar
Lurah Wirabraja tan kongsi ngindhani
sinuduk jajanira


ambruk Lurah Wirabraja mati


nulya Sêcapati anêrajang
wanti-wanti panuduke
gya winalês sinuduk
salangira niba wus mati
bêkêl têtulung numbak
ginoco gya lampus
lan jajar satunggil pêjah
mêngkap wong Kawiragunan samya wingwrin
tan na wani parêka


nulya Ki Mas Patih Angabèi
Prawirasêkti langkung bramantya
dadya angikal lawunge
watangira rinangsul
Pranacitra binuntar kenging
tangan ugêlanira
jimpe krisnya runtuh
pinindho walikatira
ingkang kiwa kagyat anjingkat ngipati
Rara Mêndut kasingsal


kodhun saking pêpôndhôngannèki
Pranacitra dhêdhangkak gloyoran
nulya dèn êbyuk ing akèh
payo kônca dèn gupuh
gage tali gage dèn aglis
digawe tali apa
nora nana dhadhung
gaweya tampar sadhela
ih kêsuwèn bokya sabuke pribadi
iku kinarya bônda


nulya sabukira cindhe sari
inguculan kinarya musara
kinukuhan pambandane
mas patih ngandika sru
cêngkalakên dèn amiranti
satang iku kewala
tugêlên dèn gupuh
ingkang dhinawuhan sigra
ngambil satang ngling pring iki têka ngêndi
Ki Dogong aturira


gèn kulangsal saking lèpèn Ajir
têbih-têbih radi amilala
kêncêng apênêt warnane
wèt rosa anggènipun
mas patih ngling mring wong nambangi
hèh wong nambangi sira
sapa ranirèku
matur pan inggih kawula
karan anak pak 

 Dogong kawula gusti
dhusun ing Sitirêbah


kalalating Nglantèng krajanèki
yèn mêngkono ya Pak Dogong sira
sun gawa ngong aturake
marang kyai tumênggung
sira thithik milu lèh kardi
krana Si Pranacitra
kacandhake iku
anèng panambanganira
aprasasat sira milu anyêgati
Dogong nuwun turira


inggih sumôngga di dalêm alit
angling malih mring kawulanira
apa wus kukuh bandane
samya umatur sampun
kêkah datan amutawatir
mas patih angandiha
kônca ingkang lampus
Sêcapati Wirabraja
miwah kônca bêkêl siji jajar siji
wong papat iku padha


buruhêna kon gawa wong bumi
mring nagara ngong turakên marang
jêng kiyai kawulane
wruh anak rayatipun
kang tinuduh nimbali aglis
wong desa praptèng ngarsa
sandika turipun
bangke wus binarukutan
Pranacitra wus binônda anèng ngarsi
kukuh tan bisa obah


Pranacitra ciptanira kadi
tibaning pusara nèng angganya
lir ni rara pangêkêpe
myang tibaning kang tunjung
duk binuntar walikatnèki
tangan ugêlanira
lir Ni Rara Mêndut
angênyêt-ênyêt sarira
nèng tilam rum saking dahatira kalih
Rara Mêndut karuna


sarwi asinglir sêkar inganggit
anggrèk lan mênur sinurèng patya
pasèntêgan ing gêlunge
gambir ingkang 

 kinayun
pangunceyan gajah angoling
sinangsang mungging karna
tibèng jaja landhung
Pranacitra sinumpingan
rinimongan jingga ni rara tan têbih
lir pangantèn pêpanggya


XVI. Dados Tawanan
Dhandhanggula
Rara Mêndut asinjang guringsing
kêmbênira jingga pinarada
kêncana sêngkang bapange
cundhuk anggrèk lan mênur
Pranacitra sêkaring gambir
binêkta mring Mataram
tinalenan sampur
binônda ing cindhe kêmbang
cinêngkalak pring tutul ing kali Ajir
arimong kampuh jingga


Mas Patih Ngabèi Wirasêkti
mojar lah wus payo angkatêna
ingkang liningan nulya ge
sadaya mangkat sampun
saking Lantèng dènnya lumaris
kadya ngarak pangantyan
samarga dinulu
wong akèh datan anyana
yèn lêlaran ingiringakên priyayi
wong loro angrimong bang


kang wadon ayu kang lanang sigit
tansah lumaku abêbondhetan
ni rara nyawang kakunge
tan pêgat kumêmbêng luh
sarwi asung gantèn sing lathi
mulung narimèng waja
randhat lampahipun
sabên satêngah onjotan
Rara Mêndut alêlathèn gantèn wangi
lawan Ki Pranacitra


wong papagan mandhêg aningali
marang lampahira Pranacitra
sami anyêngguh pangantèn
ana rêrasan wuwus
ikunya ya pêngantèn ngêndi
bagus têmên sing lanang
i wadone ayu
emane gone angarak
nora nganggo 

 wêwadonan ingkang ngiring
mung lanangan kewala


ing padesan kang kamargan sami
ting garubyug pan sami ajakan
payo anonton pêngantèn
êndi payo andulu
he lah kuwe pêngantènnèki
bagus têmên sing lanang
wadone ya ayu
ayune nora gêjamak
ih iya ya baya pêngantèn priyayi
kêtara wangunira


pêngantèn apa dudu pêngantin
yèn pêngantèn nganggo kêmbar mayang
lan jalwèstri tuwa nome
myang rare kèh nèng ngayun
yèn pêngantèn sêpasar mulih
sanadyan sêpasara
kiraku ya dudu
layake runggèng ditanggap
sing lanang iku baya badhudirèki
ditanggap mring nagara


ana nauri ah dudu ringgit
kêbagusên badhude warnanya
kêtara pasang sêmune
dudu dhapuring badhud
wangunira dhapuring mantri
aranana kusuma
layak iku patut
ana kang patitis mojar
aku ngrungu warta sêlire jêng kyai
Tumênggung Wiraguna


dèn inggatkên mring kulanirèki
botoh kang aran Ki Pranacitra
Rara Mêndut wadonane
kabèh kawulanipun
apan samya kinèn ngulati
sapa kang nêmokêna
gêng ganjaranipun
mênèk iku kang kacandhak
samya angling ya layak bênêr sirèki
kang ngiring prajuritan


nulya ing wuri sêmada têbih
ana wong mikul jisim sakawan
tinakon tinuturake
ing mula bukanipun
langkung ngungun ingkang miyarsi
ana mojar 

 lah iya
abênêr tuturmu
nyata wong minggat kacandhak
kèh warnane kang samya rêrasan angling
ya ta ingkang lumampah


katanggungan kadalon nèng margi
rèrèn dhusun pinggir kali Umpak
Bêndungan panginêpane
sira Ni Rara Mêndut
datan têbih dènira linggih
sarwi anggubah sêkar
pasumpinganipun
kang wus layon sinalinan
sarwi angsung gantèn sinungkên sing lathi
tinampan dening waja


tan winarnèng dalu ya ta enjing
mangkat saking ing dhusun Bêndungan
samarga tinonton ngakèh
yèn lagya wruh ing ngayun
sami angarani pangantin
yèn wruh ing wurinira
bangke kang pinikul
anyana lamun prakara
Rara Mêndut samarga-marga anangis
mulat mring Pranacitra


sarwi angsung gantèn saking lathi
tinampan ing waja sarwi ngaras
sadaya kang ngiringake
samya eram amuwus
anèng marga kobêre sami
adu cangkêm lolohan
ngampirake irung
tan ering marang wong kathah
pinadhakkên pagêr jarak wong kèh iki
malah dadya grumbulan


kancanira mèsêm wênèh angling
wis bangêtên pan dubilah setan
bêlis balaka srandune
sayêkti dudu manus
kapanjingan budi sêrani
jajal lanat idêran
Pranacitra iku
wong binônda cinêngkalak
dadak bisa anu-anu turut margi
mènthèlane adèna


sinauran buh-êmbuh sirèki
bok cikbèna sakerah-kerahnya
wong uwis padhadenene


kinarya sangu lampus
tinutugkên mupung sih urip
tan wurung Pranacitra
iku ihnil mampus
êmbuh wadone iku ta
iya durung karuwan milune mati
yèn urip pa ya layak


tan cinatur lampahirèng margi
kawuwusa ing Kawiragunan
kyai tumêngung kingkine
kadya upaminipun
suduk gunting atatu kalih
kalamun kaèngêtan
mring Pranacitrèku
tan uwus raosing duka
ngônta-ônta lir lêgi gêtihirèki
katon ngalunyatira


kabupatène dèn mêjanani
mring wong bênce pece rêrècèhan
yèn tan katêmua mangke
lir punagi dèn jujul
saking marab-marabing galih
sak dhatan kaèngêtan
mring Ni Rara Mêndut
kadya tan kolu ngukuma
saking dahatira ki tumênggung brangti
tan kapadhan ing karsa


kadi sokur lamun tan kapanggih
Pranacitra tulus minggat rangkat
amung Rara Mêndut bae
katêmua linuru
ingapura sadosanèki
sanadyan bêdhad liwar
kaduga amêngku
sok uga bangun turuta
aywa mulatèying mring bedhangirèki
mituruta maring wang


robat-rabèt pan ora pinikir
maksih inganggêp prawan kêncingan
kang durung môngsa kêmbêne
lan durung suruping yun
pan mangkana ciptaning galih
lakon kang wis kalakyan
sêmada kaduwung
nguni wadone kewala
kinèn bali lanange nora praduli
dimèn kendhang ngalêndhang



ya ta wau wanci surya wukir
ki tumênggung pinarak pandhapa
kang seba mung sakarine
lan punakawanipun
andhèr mungging plataran ngarsi
ki tumênggung ngandika
marang garwanipun
kiramu Si Pranacitra
apa bisa kacandhak inggatirèki
sinusul wong maju pat


nyai ajêng aris turirèki
lêrêsipun inggih katututan
tiyang jinala ing akèh
mring pundi purugipun
minggat rangkat lawan pawèstri
pasthi randhat ing marga
tan lêpas ing purug
anggêr langkung ing pomahan
Rara Mêndut Pranacitra pan katawis
lamun wong minggat rangkat


Ki Tumênggung Wiraguna angling
ya majade bênêr ujarira
mênèkne sêkti ta priye
lamun bêr bisa mabur
tuwin bisa nora kaèksi
nyi ajêng aris turnya
sêlak mendahipun
bêgêjil sagêd digdaya
tiyang alit dhasar dosa lampah silib
mokal darbe yuwana


ya mênèkne sêkti angluwihi
dene wani ngrêbut bojoningwang
kaya wis jitus tandhinge
eca agunêm wuwus
ki tumênggung lawan kang rayi
Nyi Ajêng Wiraguna
kasaru kang rawuh
mas patih sakancanira
tur uninga prapta kandhêg anèng kori
gya lurah punakawan


matur punika mas patih prapti
anèng kori ngantya kang timbalan
ki tumênggung sru wuwuse
timbalana dèn gupuh
datan dangu mas patih manjing
andhadhap praptèng ngarsa
santak aturipun
kawula sampun dinuta
anututi Pranacitra 

 lampahnèki
kang minggat kesah rangkat


inggih lawan Rara Mêndut Pathi
ing samangkya pan sampun kacandhak
nèng lèpèn Oya ing Nglantèng
lagya sami marau
gêbal dalêm ingkang nambangi
Pak Dogong aranira
prau wangsal-wangsul
nabrang kadi alêlumban
yèn sampuna wontên Pak Dogong wus têbih
bablas tan katututan


kinon minggirkên praunirèki
Pranacitra mêntas sêdya bôngga
nulya kaêbyuk ing ngakèh
sura pangamukipun
Pranacitra amrêjayani
pun Sêcapati pêjah
lan Wirabrajèku
bêkêl satunggil myang jajar
ingkang pêjah sakawan jisimirèki
sami kawula bêkta


Pranacitra mangke wus katali
lan Rara Mêndut kawula bêkta
sumôngga ing karsa mangke
ki tumênggung angungun
duk miyarsa aturing patih
langkung pangowêlira
kulanya kang lampus
ngandika ya nora talah
Wirabraja sun gawa prang ngêndi-êndi
kabèh padha digdaya


prang lan wong mêngkono bae mati
bocah lawas milu lara lapa
ngong durung malês gawene
kaabdèkna sang ratu
abdi dalêm boboting cilik
yèn mêngkono gêntèkna
anake kang lampus
mas patih matur sandika
jêng kiyai ngling malih marang mas patih
lah iya parènèkna


wong lêlaran lèh-olèhirèki
Pranacitra kawuk ajokêna
tak dêlênge rêraine
ya karo si mênjêrut
si sêmèrèh 

 suwèh si dawir
bisa gawe bêncana
si uwong ra urus
cêpakna mring ngarsaningwang
gya Mas Patih Ngabèi Prawirasêkti
mring kori pananggungan


dhawuh kinèn naoskên mangarsi
Rara Mêndut lawan Pranacitra
jinagan kiwa têngêne
sumpingira tan alum
Rara Mêndut ingkang nyumpingi
binurat dhandhan-dhandhan
gêgarutanipun
ajênar galar konusan
Rara Mêndut sarwi sung gantèn sing lathi
tinampan Pranacitra


XVII. Pranacitra Dipun Lunasi, Rara Mêndut Ambelani
Dhandhanggula
kalihira wus kerid mangarsi
Rara Mêndut lawan Pranacitra
mas patih tansah keringe
ya ta kyai tumênggung
blero driyanira ningali
nêpsu mring Pranacitra
sih marang Ni Mêndut
ki tumênggung angandika
mring kang garwa lah nyai Si Mêndut iki
jakên mring gandhok wetan


nyai ajêng angandika aris
lah payo Mêndut nyang gandhok wetan
jêng kiyai timbalane
èsmu wrat Rara Mêndut
pan pinêksa nulya wus kerid
marang ing gandhok wetan
sira Rara Mêndut
tansah alara karuna
soca balut jait sinawang alindri
ya ta kang nèng pandhapa


Kyai Tumênggung Wiragunèki
duk ningali marang Pranacitra
sakêlangkung bramatyane
tambuh paraning bêndu
ngawêt-awêt soca anggêni
sêngak dènnya
-  -

ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing akasa
tumungkula pratiwi sigra marpêki
tumêmpuh kang curiga



ngandika
hèh mas patih gupuh
Si Pranacitra ajokna
sigra Mas Patih Ngabèi Wirasêkti
angugêr Pranacitra


ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing ngakasa
tumungkula pratiwi sigra marpêki
tumêmpuh kang curiga


Wiraguna wau anêlasi
dhuwung dalêm panimbal luk sanga
Ki Jikja ika tangguhe
sinuduk jajanipun
murub muncar ludiranèki
Pranacitra glangsaran
sambat Rara Mêndut
lah age sira nusula
sun antèni ing bangun pangarib-arib
dhuh mirahe pun kakang


Rara Mêndut karuna mlasasih
myarsa lamun Pranacitra lunas
tinuwêg nèng pandhapane
marang kyai tumênggung
wus angêkês sêdya belani
Rara Mêndut karuna
kakang milu lampus
labête trêsna ing dika
luwang siji wong roro barêng nglêboni
andika lawan kula


Rara Mêndut sarêng aningali
Pranacitra dènnya kêlosodan
kuthah ludira jajane
anèng ing ngarsanipun
Ki Tumênggung Wiragunèki
dhuwung maksih liniga
pan dèrèng tinuruh
Ni Rara Mêndut agêpah
saking gandhok lumayu narajang wani
mring dhuwung maksih pasang


pan tumèmbêl kagyat jêng kiyai
Rara Mêndut garonjal gya niba
gêlangsaran sakalihe
pramana tatunipun
apan samya
kêkulung ati 
magêp-magêp sêsambat
kakang kula nusul
ing made pangaribaya
pagêr bumi dening kothaking wong mati
luwang sawiji kakang


ya wong roro kang sami nglêboni
dangu dènnya sami kalosodan
timpah-tinimpah kalihe
Pranacitra wus mucuk
panglayapanirèng pangèksi
kêjêp lathi cincingan
pan kadya calathu
pan inganti pasêmayan
wus andungkap marang kalanggêngannèki
Pranacitra palastra


kalihira wus samya ngêmasi
Rara Mêndut lawan Pranacitra
tatu jaja sakarone
ki tumênggung ambêkuh
kipat asta gêtun tan sipi
dubilah nora talah
priye iku mau
Si Mêndut dadak katuwak
ing kris ingwang manira dene tan uning
ingsun kagèt kewala


sarwi amundhut toya ing kêndhi
kinarya nuruh curiganira
ingkang kuthah ludirane
sawusira tinuruh
sinarungkên nulya winangking
Tumênggung Wiraguna
maksih bêndu ngungun
he lah mati karo pisan
priye mono eman têmên Dut sirèki
akaton warnanira


ing gandhok apa nora na janmi
dene bêndhetan sapirang-pirang
anyêngoh apa gawene
nyai ajêng umatur
inggih kathah pawèstri naming
weya datan uninga
pun Mêndut gènipun
lumayu marang ngajêngan
ingwang datan anyana lamun kadyèki
ambedhang tunggal bathang


Ki Tumênggung Wiraguna angling
hèh mas patih priye 

 karêpira
si mêngkonok onggrok kuwe
linampu milu lampus
ambelani kancanirèki
si pêdhot bêdhat liwar
lalu modar tatu
êmoh dadi sêlir ingwang
bangêt têmên gone tan dhêmên lan mami
mas patih matur nêmbah


inggih têkdir pan sampun pinasthi
kêdah tan kenging kinarya wirya
manggih papa pantakane
inggih pun Rara Mêndut
tanpa damêl lamun ginalih
apan wus praptèng têmah
angandhêmi kukum
namung anggaliha tama
wajib prêlu anyampurnakakên mayit
ngamalakên ngakerat


kurmating suksma atilar jisim
amêmule pangulihe ajal
jisim marang bumi mangke
ingkang kalawan kubur
panjênêngan dalêm jêng kyai
pedah wakap sidhêkah
kautaminipun
sung pênêt ing kêmlaratan
jisim laip bongsislam pan inggih ugi
paduka kawajiban


yèn kadugèkêna tyas kang runtik
mring jisim karsa pinurak-purak
nuhun kewala karsane
kirang utamèng ngèlmu
amba datan amêmancèni
mokal yèn kalêmpita
paduka wus mêngku
saliring rèh kautaman
inggih masa kilapa paduka kyai
sangêt atur kawula


ki tumênggung angandika aris
iya bênêr mas patih turira
iyèngsun miturut bae
kang dadya prayogamu
inggih lamun parêng kiyai
pun Mêndut Pranacitra
tinunggilkên kubur
wong kalih dados satunggal
karantêne

tiyang punika manawi
sampun sêcan janjeyan


kula suwun panguburirèki
wontêna ing gadhuhan kawula
ing dhusun Ceporan mangke
ki tumênggung nglingnya rum
iya apa karêpirèki
ingsun paring salawat
bae mring Ni Mêndut
rongpuluh reyal wragadnya
lan maninge ngong paring salawat maring
kancanira kang pêjah


lurah roro iya nyèkêt anggris
bêkêl rongpuluh jajar limalas
iki paringêna age
kancamu ingkang lampus
anglakoni pakaryan mami
padha sidhêkahana
satutuge iku
têkane ing sèwu pisan
apan iku pratôndha asih ing mami
kongsi praptèng antaka


nyai ajêng mundhut arta nuli
prapta lajêng katur ingkang raka
gya pinaringkên mas patèh
banjur paringna gupuh
mring rayate kang sami mati
mas patih tur sandika
gya parentah gupuh
kuwandane Pranacitra
lawan Rara Mêndut kinèn bêkta maring
wismanira mas patya


wus sinucèn layonira kalih
gya pinêtak mring dhusun Ceporan
kinubur dadya sijine
têrus parikanipun
luwang siji wong ro nglêboni
apan nus tunggal karas
Pranacitra Mêndut
patine Ki Pranacitra
wanci surup kinubur sirêping janmi
anèng dhusun Ceporan


dadya katêlah prapta ing mangkin
kuburira bagus Pranacitra
yèn Jumuwah Gra Kasihe
asring katingal murub
lêlabête 

 wong mantêp budi
suka rêna asura
lêgawa ing lampus
narima marang kukuman
tan kumêdhèp ing pati pangidhêpnèki
tan kadung kaduwungan


tan kaisèn liyaning pangèksi
nir rasane tibaning curiga
samyèng layap pangidhêpe
tan dhompo tekadipun
Rara Mêndut bae kaliling
nora kalang-alangan
gumêlênging kalbu
kang murba rasèng asmara
wus tumanêm têlênging wardaya kèksi
prapta ing padhêkikan


tan pae paesaning pangèksi
lan Rara Mêndut pabelanira
ing pati tan mangu mèngèng
sêtya ubaya tuhu
pucuking kris cinipta rêsmi
kawawas ing asmara
ing pananjakipun
tan dhompo panthênging driya
angandhêmi wangsalan parikannèki
amung Ki Pranacitra


lan Rara Mêndut roroning tunggil
gêlêng gumulung galang-gulungan
kalihe tan na bedane
dadya budinya kumpul
marma murub kuburirèki
ing dina kang utama
mangunah ing kubur
kabul dadya pakaulan
kaoling wong sapa kang arsa alaris
dènira bêbakulan


anyadrana ing kuburirèki
Rara Mêndut ing dina utama
pasthi laris dodolane
lan sapa ingkang kaul
amêmule nyadrana ngijing
kubure Pranacitra
laris mring wong ayu
tuwin yèn arsa angiwat
myang pangantèn yèn tan atut palakrami
padha sira nadara


myang wong rêmên kasukan amain 

 
tirakata marang kuburira
pasthi sumbon krêp mênange
witne yèn ngadu sawung
glis katrima panêdhanèki
sawarnaning botohan
dherekan myang puyuh
kêcik jangkrik myang daluwang
kêplèk kècèk gimêr miwah dhadhu posing
tuwin traping ngawula


purnèng catur jêjanturannèki
panêdhake Sêrat Pranacitra
rikala wus panêrate
lèk Ruwah kaping têlu
môndhasiya misih Dal warsi
awaling manggakala
enjang tabah wolu
guwa têrus sabdèng nata
caritanya sadaya mung nêdhak sungging
dene Srat Pranacitra


nênggih ingkang karsa mangyasani
jêng sinuhun prabu kaping gangsal
kang jêjuluk Sunan Sugèh
dene sugih kalangkung
garwa putra brana mas picis
duk mangapus ruwiya
durung madêg prabu
maksih pangeran dipatya
anom mêngku nagara dibya putra ji
narendra ing Mataram


nulya tinêdhak marang kang rayi
kang sinuhun prabu kaping sapta
gêgula rênggèng karsane
winuryan kang panuju
binengkas ing gita kang tan wrin
tinulad pan tinula
tulèning pangapus
winangun ing basa jarwa
mrih tumuntur pakaryaning kang utami
mring nak putu kang maca


__________nyyajêng matur kula tan sagêd andulu
langkung wêlas mulat
têpa-têpa sami èstri
jinêmalan ing priya kawêlasarsa

pan katingal pun Mêndut mêmêlasipun
dènnya pinilara
wong lola nandhang bilai
ki tumênggung ngandika ya tambanana

parêm rapuh dhoging pitik irêng mulus
lawan opènana
pangane sabên ngong bukti
paringana sêga lêlorodan ingwang

yèn sirèku wêlas mring Si Rara Mêndut
ya manira wêlas
ngapura sadosanèki
matur inggih kadospundi malihira

polanipun tiyang lêpat pangwulèku
amanggih sangsara
môngsa têbiha kadyèki
pan kawula punika dèrèng kantênan

nandhang luput môngsa luputa kadyèku
kathah liring dosa
tan kenging binêstu ugi
dosa lara dosa pati tan pinanggya

wusnya lipur dukane kyai tumênggung
ketang asihira
ya marang garwanirèki
payo nyai bêcik padha mêmadhangan

nyai ajêng anuduh pawonganipun
kinèn saos dhahar
sandika ingkang sinung ling
para sêlir nèng ngarsa tata rampadan

wusnya rampung nulya dhahar ki tumênggung
kalawan kang garwa
anutug dènira bukti
aluwaran ambêng nulya cinarikan

ki tumênggung angling lho nyai Si Mêndut
wèhana lorodan
kon ngapiki lawuhnèki
paru bae lan dhèndhèng gêpuk bakaran

nyai ajêng ngandikèng pawonganipun
lah kiye paringna
mring Ni Rara Mêndut Pathi
kon ngapiki lagya lara ywa carêbak

ki tumênggung ngandika jaremu mau
mêsakake wêlas
ya marang Si Mêndut Pathi
matur inggih sayêkti kawula wêlas

wusnya gupuh ingundurkên ladènipun
linggar dènnya lênggah
ki tumênggung tyasirèki
sih karasa wirangronge mring ni rara

tan winarna solahnèki
ya ta gênti winiraos
sira Pranacitra kang lumayu
ningkiri bilai
kalawan rowangira
Blêndhung Jagung datan têbah

wus pitaya dènnya ningid
saking Wiragunan adoh
anèng pangindhungan dhodhotipun
lamun dèn takoni
tan ngaku Wiragunan
ngaku wong ing Pajagalan

ing wanci surya wus lingsir
Pranacitra ngandika lon
Blêndhung Jagung sira ingsun tuduh
muliha pribadi
marang Batakêncêngan
manira kari priyôngga

lamun wus prapta sirèki
anèng wisma yèn si êmbok
têtanya maringwang Blêndhung Jagung
matura yèn mami
kari nèng tumênggungan
nging sira aja balaka

sasolah manira iki
yèn dadi susahe simbok
marma alingana wêwadiku
lah poma sirèki
aywa wèngwèng ing wêkas
Blêndhung Jagung aturira

inggih sandika wak mami
kinon amulih wong roro
lah punapa kula botên wangsul
gih benjang punapi
gèn kula nusul dika
punapa inggih botêna

Ki Pranacitra nauri
aywa susah sira karo
nadyan tinudinga marang ibu
ywa sira lakoni
lah wus sira mangkata
yèn kadalon anèng marga

Blêndhung Jagung gya lumaris
mulih gêgancangan wong ro
tan winarnèng marga ya ta wau
Pranacitra pamit
maring kang darbe wisma
linilan nulya lumampah

ing wanci surya wus lingsir
Pranacitra lampahnya lon
rèrèh namung nganti surupipun
saking gênging brangti
tan lyan ingkang kacipta
mung Ni Mêndut Wiragunan

wus surup rêmêng ing margi
sinêru lampahnya gupoh
prapta Wiragunan ing lêlurung
andarung nut margi
ngubêngi Wiragunan
kaping tri atêpung gêlang

èngêt sêmayanirèki
kang angsung marga ingpojok
bata kidul wetan nulya gupuh
pinaranan prapti
ing pojokan prênahnya
gya amatak sirêpira

sirêpe si wewe putih
winatêk nèng pojok banon
klongkang-klangking ana bathang alum
pan ingsun sèndhèni
sapa padhaning janma
rêp-sirêp sa-Wiragunan

sidhêm adhêm lir wong mati
kabèh padha dhêkok ngorok
wusnya matak japa wancinipun
pan wus lingsir wêngi
bênce têkak sauran
kolik tuwu sêsambêran

ya ta ganti kang winarni
bok rara kang anèng gêdhong
sakalangkung dening kawlasayun
tan ana lyan kèksi
kang sinambat karuna
amung bagus Pranacitra

dhuh kakang Pranacitrèki
apa tan asih maringong
dene lirwa ing pamuwusipun
tan wêlas ing mami
yèn kakang tulus tega
suka matia wak ingwang

aywa kongsi manggih urip
yèn awèta nandhang wirong
sun têtêdha sira kakang bagus
nuhonana janji
ywa cidra ing ubaya
adhuh pagêr bumi kakang

dening kothaking wong mati
luwang sawiji wong roro
kang nglêboni kocapa ta wau
dangu dènnya nangis
punakawan kang têngga
Jibus Dhogol anggraita

bênce têkak anambêri
èngêt kalamun wus sagoh
marang Pranacitra gya amuwus
payo Dhogol aglis
mring pojok kidul wetan
ing mau ngong saguh ôndha

payo pinaran manawi
Pranacitra prapta yêktos
gya ambêkta ôndha tinrap sampun
ingungak kaèksi
sinapa sinauran
ôndha linungkên mring jaba

Pranacitra munggah nuli
mring ôndha wus prapta ing jro
gya sung arta marang Dhogol Jibus
apan ngawan anggris
nampani sarwi mojar
lurah sami kalujêngan

sumaur gih sami-sami
Dhogol Jibus muwus alon
suwawi ki lurah dika tumut
kula kang angirid
sampun dika sumêlang
kalamun taksih manira

Pranacitra anauri
lah inggih sokur dhi karo
nulya lampahira tan adangu
prapta ing gyannèki
Pranacitra ris nabda
pundi ênggène ni rara

Dhogol Jibus angling aris
pan inggih wontên ing gêdhong
katiwasan ni rara ing wau
saungkur dika glis
ni bok rara pinala
langkung dènnya kawlasarsa

kula tan sagêd ningali
kongsi kalêmpêr anèng gon
sinapih kang garwa nyai mênggung
yèn tan dèn tulungi
pasthi kêlajêng pêjah
puniku sesuk wikana

kintêne pinala malih
tan lêga yèn dèrèng layon
sira Pranacitra langkung ngungun
ketang wlasirèki
dangu jêjêr nèng latar
bênce têkak sêsambêran

myang têtuwu lawan kolik
wong kêmit kabèh gugah wong
lah padha tangia kônca batur
kaya ana maling
lah ta padha mêlèka
nulya kêndhangan gambangan

rêbaban ana anyuling
ura-ura ting galêmbor
lahdingarèn iki manuk tuwu
bênce têkak kolik
patute bae ana
maling sapa kamalingan

ana kang ngrêbab lan linggih
myang gambangan
klangklong-klangklong
kang nyuling thuthitan ngêndhang blang-blung
tan gênah kang gêndhing
warna-warna lèk-lèkan
ana ingkang ura-ura

biyadane wong Magiri
êng êng êng êng banjur ngorok
myang ngantuk renggotan sarwi lungguh
sèndhèn saka sami
wênèh turu ing lêmah
lir tinuba anggalasah

mangkana Pranacitrèki
ngintip sajawining gêdhong
katon durung nendra Rara Mêndut
sêsambat anangis
he ya ta lah si kakang
tega têmên tilar mringwang

sun sidhêp nuhoni jangji
tan wêruh lamun mangkono
bênêre dupara yèn ta lamun
cidraa ing jangji
bok aja gene kakang
wêlasa wong kawlasarsa

Pranacitra duk miyarsi
tangise kang anèng gêdhong
lir tinatas tyasnya gigal runtuh
langkung ngungun myarsi
mring sambate ni rara
Pranacitra awêcana

adhuh anggèr mirah mami
wong ayu kang asih mringong
aywa susah-susah sira masku
pasthi ngong labuhi
sarwi anêthêk lawang
cêp mênêng dènnya karuna

kapyarsa sajroning tangis
lamat-lamat swaraning wong
anambrama sarwi dhodhog pintu
gya sinapa aris
sapa wonge ing jaba
wêngi-wêngi minta lawang

baya ta utusannèki
ki tumênggung apan kinon
matèni maring wang iya sokur
ngur nulia mati
dhasar sun ajap-ajap
ya untape patiningwang

Pranacitra anauri
aywa tambuh mirah ingong
ingsun Pranacitra kang satuhu
anuhoni jangji
tan cidra ing ubaya
bocah ing Batakêncêngan

Rara Mêndut duk miyarsi
tan samar swaranya yaktos
lamun Pranacitra ingkang rawuh
byar tyasira kadi
kasatan manggih toya
asrêping wardayanira

gupuh dènnya anauri
jawane iku pak bodong
kang tinggal gêlanggang colong playu
nora tolih wuri
si jênat dikêramat
adhuh pagêr bumi kakang

dene kothake wong mati
luwang sawiji wong roro
kang nglêboni kakang lon sumaur
Ki Pranacitrèki
emane jênêng lanang
lamun cidra ing ubaya

Rara Mêndut matur aris
kadospundi dènnya panggoh
anèng jro lan jaba pasthi rikuh
korinya kinunci
Pranacitra saurnya
aywa kuwatir tyasira

manira ingkang mêngani
ambuka lawanging gêdhong
gya matêk lamporan katrima wus
gègrèg punang kunci
gya manjing Pranacitra
gapyuk angrangkul ni rara

ingarasan wanti-wanti
adhuh gusti mirah ingong
ni rara karuna sarwi matur
kakang ywa ngêkêpi
langkung sakit wak ingwang
inggih labêting pinala

tan sagêd ngadêg wak mami
sadaya rapoh pinupoh
kadospundi kakang karsanipun
kawula ing mangkin
Pranacitra ris nabda
ya mirah sira sun gawa

sun tambani sira yayi
supaya ywa sangêt rapoh
ni rara aris ing aturipun
sumôngga anuli
gya ingêlus minantran
dinamu sariranira

karaos sarasing sakit
mèh ilang rasaning rapoh
lir mulya sakala mèsêm matur
wus tan kraos sakit
ya sokur mirah ingwang
pan sarwi ingaras-aras

Pranacitra angling aris
lah wus payo yayi gupoh
ingsun gawa lunga mupung dalu
ni rara turnya ris
inggih suwawi kakang
kawula sumanggèng karsa

anulya binêkta mijil
punakawan Jibus Dhogol
anrapakên ôndha sarwi muwus
lah sampun dèn aglis
dhèrèkkên lujêng marga
Pranacitra saurira

kalangkung tarima mami
inggih mring pun adhi karo
wusnya pêpamitan nulya laju
munggah ôndha aglis
tumurun praptèng jaba
Pranacitra undurira

asêsumbar sira bagus Pranacitra
anèng jaban cêpuri
hèh wong Wiragunan
aja kèri kelangan
Ni Rara Mêndut ing Pathi
rêrêksanira
manira ingkang ngambil

lamun sira wani padha nututana
iya sawêngi iki
aywa tambuh ingwang
kang ngambil ni bok rara
Pranacitra aran mami
sasananingwang
ing Batakêncêng dèsi

sawusira sêsumbar sigra umangkat
nanging tan sêdya mulih
mring Batakêncêngan
ciptanirèng wardaya
ayun lajêng mring pasisir
sumêdya nabrang
Palembang miwah Ngacih

nanging ngidul lampahira Pranacitra
pikirira supadi
analimpêt marga
ywa kasusul ing lampah
pinarah pinggir pasisir
kidul sêdyanya
mangulon namur wangsit

tan cinatur lampahira Pranacitra
wuwusên ingkang kari
wong Kawiragunan
kang tungguk tangi nganglang
kang bêkta obor nèng ngarsi
awas tumingal
gêdhong unggyanirèki

Rara Mêndut katingal lawange mênga
kang nganglang sigra manjing
gêdhong ingoboran
Rara Mêndut tan ana
gupuh sami alok maling
abdi kang jaga
sadaya sami tangi


sru gumuruh sami takon-tinakonan
êndi malinge êndi
lah cêkêlên enggal
bandanên dèn akêkah
ting barêkuh mriksa kori
kuncinya mênga
tan ababahan kèksi


lajêng samya angubêngi padalêman
sikêp gêgaman jurit
mangulon mangetan
dènira angupaya
gumuruh samya lok maling
ana kêpapag
lah iki malingnèki


lah cêkêlên cêkêlên cêg dang binônda
iku lha dede maling
wong apa wong apa
wong lêmah dhuwur kula
lêmah dhuwur priye iki
gih dhuwur padha
batur kewala sami


padha kônca batur ing Kawiragunan
ana kapapag malih
lho

iki malingnya
payo bandanên enggal
gage tali gage tali
lan cinêkêlan
ywa luput nyêkêl maling


dede maling kula dede maling kula
dede dede kiyai
lah wong apa sira
lho wong apa wong apa
kula kayu malang kyai
malang priye ta
padha wode wong ngriki


langkung rame swaranira janma kathah
dènnya lok maling-maling
parèstri gumêrah
myarsa aloking kathah
samya gumêtêr awingwrin
ciptaning driya
maling wus dèn patèni


langkung kagyat Ki Tumênggung Wiraguna
wungu dènira guling
garagapan nyandhak
pêdhang lawan talêmpak
tanpa dhêstar sabuk nyamping
wuda mung lawan
saruwal kombor putih


atangginas dènira nyandhak gêgaman
pêdhangira kinêmpit
talêmpak liniga
gugup dènnya ngandika
apa hèh apa hèh iki
pawèstri turnya
ing jawi angsal maling


tiyang sèkêt ngamuk sami cinêpêngan
agupuh jêng kiyai
sigra arsa mêdal
nyai ajêng tumingal
kang raka gya dèn bondhèti
asru turira
dhuh mangke ta jêng kyai


pan paduka mijil datan mawi dhêsthar
tuwin paningsêt nyamping
nadyan umijila
lamun sampun sanega
punapa supe jêng kyai
nadyan mijila
kalamun wus miranti


kasêsa kang dèn kasêsani punapa
paduka dandos dhingin
ki tumênggung mojar
lah iya bênêr sira
kasusu kewala mami
tan 

 kongsi dandan
anulya sikêp aglis


ki tumênggung sawusnya ngrasuk busana
gya mijil mring pandhapi
wong Kawiragunan
maksih ayang-uyungan
ki tumênggung asru angling
lah maling apa
kang padha kocêkêli


êndi kabèh malinge kang sira bônda
aturna ngarsa mami
matur kang liningan
botên wontên kang angsal
ngaturkên tiwase sami
abdi paduka
sadaya ingkang kêmit


andadosna kauningan jêng paduka
apêsipun kang abdi
dènira rumêksa
ngaturkên pêjah gêsang
mring paduka jêng kiyai
abdi paduka
pun Rara Mêndut Pathi


anèng gêdhong cinidra ing duratmaka
tan wontên kang udani
abdi dalêm langlang
sama kagèt kewala
uninga wênganing kori
tan wruh musnanya
Ni Rara Mêndut Pathi


nanging wontên swaraning janma sêsumbar
sru akèn anututi
wong Kawiragunan
tinantang kèn nusula
têtela ingkang angambil
pun Pranacitra
tan samar swaranèki


duk miyarsa Ki Tumênggung Wiraguna
langkung dukanirèki
dadya sru ngandika
mas patih timbalana
tan dangu mas patih prapti
andhodhog lawang
myarsa gêdêring janmi


wus winêngan lajêng umarêk ing ngarsa
ki tumênggung sru angling
sarwi ngagar-agar
pêdhang suduk liniga
hèh Patih Prawirasêkti
sun katiwasan
ing mau kalbon maling


pakartining sampeka kang satru kala
pangendrajala sêkti
kilat bloan 

 ajag
dur dik maling aguna
pramodèng rèng marasandi
Si Pranacitra
anyidra ing arêsmi


paribasan manungsa tan kênèng ina
iku warnanirèki
de lagi rong dina
si pidak padarakan
ngicak-icak majanani
mring jênêng ingwang
nora katon bupati


katon pitik pilêrên kacêmplung lênga
Si Wiraguna iki
ya Si Pranacitra
patut sinêmpal-sêmpal
karya jajalaning kêris
nora kêjamak
angêpak ngamèk wani


pangrasane kabèh wong Kawiragunan
tan ana lanang siji
wadon kabèh padha
pikun-pikun tan kongang
dhasar nyata tanpa kardi
kinèn rumêksa
kongsi ilang ing wêngi


kulanira Ki Tumênggung Wiraguna
samya tumungkul ajrih
marang dukanira
Tumênggung Wiraguna
sadaya tan darbe gêtih
rumôngsa tiwas
kinawulakkên sami


awit bangun prapta enjang pukul sapta
dènnya duka jêng kyai
dèrèng arsa lênggah
lumampah jaga-jaga
gya ngandika mring mas patih
sapa kabèh kang
kêmit sawêngi iki


lurah bêkêl sajajare gêdhongana
lurah nandhon ywa kari
gêdhongên pribadya
lan bocah lurah-lurah
padha pêdhakna dèn aglis
mring ngarsaningwang
sandika kang sinung ling


dhawuh kinèn angumpukkên kancanira
myang santana gêng alit
datan dangu samya
prapta pêpak ing ngarsa
sadaya cumadhong kardi
Ki Wiraguna
asru dènira angling



mas patih patahên kancanira lurah
lakune ingsun tuding
ya wong papat-papat
padha lurah kewala
bêkêl jajar wolu sami
dadya wong rolas
kang ngulon ngetan sami


kang mangidul sira dhewe lumakua
lawan wong rolas sami
amiliha lurah
papat ingkang prayoga
myang bêkêl jajarirèki
ya pilihana
kang padha surèng kardi


têkakêna iya lêlakon sadina
dèn prayitna ing margi
kang mangulon rolas
ingkang mangetan rolas
kulup Ki Jaka Pangasih
sira sun duta
mangalor angulati


biyungira Si Rara Mêndut kang minggat
rangkad dèn iwat dening
anjing Pranacitra
wong patut dipêpurak
sira kulup sun kanthèni
iya wong rolas
ngalor lakon saari


ya marmane mangkono Si Pranacitra
iya asalirèki
wong ing Pakalongan
lamun mulih mêrana
mring Pakalongan pasisir
lamun kacandhak
bandanên turnèng mami


lamun bôngga iya banjur rampungana
cangkingên dhasirèki
sira kae Jaka
Pangasih duk miyarsa
pangandikane jêng kyai
langkung bramatya
andik netranirèki


gêrêng-gêrêng matur sarwi gigit waja
inggih lamun kadyèki
ing lampah kawula
suka tan mawi rowang
amba lumampah pribadi
lamun kapanggya
nèng paran samya siji


kaya apa rupane Si Pranacitra
dene kaduli-duli
nglêlanangi jagad
ngêpak 

 wong Wiragunan
durung wruh cingire mami
ambune ngambar
gêtihe lêgi gurih


kaul ingsun yèn kacandhak anèng marga
sun uja padha siji
agênti curiga
kaya pa warnanira
dene ta kaluwih-luwih
pratingkahira
kaya lanang pribadi


ki tumênggung myat putra Rahadèn Jaka
langkung sih jroning galih
wasana ngandika
lah wus padha mangkata
sadaya ingkang tinuding
matur sandika
nêmbah lèngsèr sing ngarsi


têlung rolas kang ngulon ngidul mangetan
namung Jaka Pangasih
ngalor tanpa rowang
sarêng dènira budhal
ingkang mangidul mas patih
lan kalih lurah
Wirabraja Capati


bêkêl kalih lawan wolu jajarira
kang sinêdya mas patih
pan mangidul ngetan
sabrangan kali Oya
ing Lantèng tuwin Drêkaki
myang dhukuh Wana
Kabumèn Gowong Prigi


kang mangetan Rêsajaya Krêtirêsa
lawan bêkêl kêkalih
wolu jajarira
ingkang sinêdyèng lampah
ing Malandang Ngawèn Munthil
Ponjong Pongangan
Sima Sêmanu pinrih


kang mangulon wong rolas kalêbu lurah
ngalor Jaka Pangasih
siji tanpa rowang
angancas Pandhanarang
mangajap samargi-margi
yèn katêmua
lawan Pranacitrèki


sun ajake gênti kris takêr ludira
sun uja padha siji
kaya pa warnanya
kang aran Pranacitra
ing solah datan winarni
Rahadèn Jaka
lêpas lampahirèki


nasak wana anênggêl tumurun 

 jurang
nir pringganing awêrit
tan kandhêg lampahnya
langkung amurang marga
saking murubing panggalih
angônta-ônta
dalu rêrêp wanadri


saya lêpas Jaka Pangasih lampahnya
lamun kapêthuk janmi
tan ngaku dinuta
ngakên santri tirakat
ciptaning tyas sang apêkik
yèn tan kapanggya
lawan Pranacitrèki


linajêngkên ngulon tan sêdya mantuka
wirang marang jêng kyai
myang mring kulanira
kabèh wong Wiragunan
dènira sampun kawijil
sasanggupira
marang kangjêng kiyai


pan sakêthi wirang yèn tan antuk karya
lawan tan bisa nyangking
dhase Pranacitra
suka matiyèng paran
sêmana Jaka Pangasih
sêngsêm nèng wana
kêrêp tampi mêmanis


XV. Pranacitra Kacêpêng Wontên ing Pinggir Lèpèn Oya.
Dhandhanggula
tan cinatur Ki Jaka Pangasih
lampahira nusup ngayam wana
ya ta kang winuwus malèh
wau Ni Rara Mêndut
lawan bagus Pranacitrèki
randhat angon iriban
ing sakesahipun
saking ing Kawiragunan
datan ngambah marga gung duluran janmi
manawa kasusula


kang ingambah marga trusan alit
sêsimpangan anut padhadhahan
tan kampir ing dhusun gêdhe
yèn kawanguran laku
arsa kampir ing dhusun alit
kang tan kathah wismanya
sêtun roro têlu


punika kang ingampiran
ing samarga-marga parèrènirèki
milih kang sêpi janma


tan kêna bênggang sairing nyari
Rara Mêndut lawan Pranacitra
yèn rarywan nèng sor wrêksane
Rara Mêndut aturu
abêbantal pangkoning laki
trêkadhang kalihira
yèn sayah kalangkung
anendra nèng palindhungan
lamun dalu rêrêp anèng desa alit
milih kang ragi kiwa


saking dahatira sami asih
anèng têba karangulu kisma
alèmèk sukêt grintinge
pangrasanirèng kalbu
asor kasur ing tilam amrik
miwah nèng panginêpan
tan lambaran salu
amanggih galar prasasat
anèng jinêm arum jinêbadan amrik
mangkana ciptanira


ya ta lêpas lampahirèng margi
Rara Mêndut lawan Pranacitra
prapta ing dhusun ing Nglantèng
kèndêl kapêngkok ranu
kali Oya pinuju banjir
sira Ki Pranacitra
amicarèng kalbu
wong agèn-agèn lumampah
kabêncana kali Oya dadak banjir
dene masa katiga


têka sumêntug raosing galih
Pranacitra mulat kali Oya
toya cacap cêlangape
angrês tyas lir winuluh
kêsar-kêsar amutawatir
mêlang-mêlang naratab
kêtêg rêbut dhucung
cipta kadi katiwasan
Rara Mêndut dhupèpèl geyotan wêntis
lan tansah ingarasan


Rara Mêndut awacana aris
kadospundi kakang Pranacitra
ing lampah kapêngkok lèpèn
pundi malih

jinujug
ngong jrih mulat ing kali banjir
sumaput kaênêsan
mring bêna toya gung
Pranacitra ngling angaras
adhuh mirah ingsun babo wong akuning
aja maras tyasira


ingsun bae tingalana yayi
birat salir sandeyaning driya
tungtum kadiran ta ênggèr
aywa watir wong ayu
lamun sira akanthi mami
payo rèrèn sadhela
yayi soring kayu
manawi ing mêngko ana
pitulunging Suksma sung marga lumaris
bok rara nut ing karsa


dangu sami ararywan wong kalih
lênggah anèng soring kayu kalak
Pranacitra lon dêlinge
sabên sabrangan iku
ana wonge kang anambangi
Ki Dogong aranira
anulya inguwuh-
uwuh marang Pranacitra
Kyai Dogong Ki Dogong sabrangna mami
manira arsa nabrang


kang cinêluk-cêluk nulya kèksi
nèng brang kidul ing dhusun Tirêbah
Ki Dogong ingawe-awe
kae Dogong andulu
janma ngawe-awe brang pinggir
nulya nglampahkên lawak
winêlahan banjur
praptèng brang lèr pakandhasan
Pranacitra lêga tyasira tan sêdhih
acipta bisa nabrang


Pranacitra awacana aris
Ki Dogong rika sabrangna ingwang
lah gih pintên umbalane
manira yun mangidul
prau dika niku dimriki
Ki Dogong dongong mulat
mring Ni Rara Mêndut
kang rimong kêmbêne jingga
Dogong jomblong cangkême bak lalêr muring
mata kumêdhèp têsmak


saking 

 katêmbèn dènnya ningali
cipta sajêge urip dumêlah
wruh wong ayu-ayu kuwe
maksih mangkruk nèng prau
ageyotan wêlahirèki
Ki Pranacitra mojar
Dogong sabrangnèngsun
Dogong tan nauri ujar
he lah budhêg Dogong kuwe tan nauri
Dogong sabrangna ingwang


iya apa sira dhêmên maring
Rara Mêndut ingkang kêmbên jingga
Ki Dogong pijêr andombe
Pranacitra sru muwus
nyata bangêt budhêgirèki
samôngsa dak kêprasa
cangkêmmu ing parung
yèn sira dhêmên têmênan
marang Rara Mêndut kang ayu linuwih
arêp ngambung-ngambunga


ngambung pipi têngên bae bêcik
aja sira ngambung pipi kiwa
Pranacitra ingkang duwe
iku laranganaku
kae Dogong gupuh nauri
pun dawêg dika numpak
ing baita ngriku
anulya Ki Pranacitra
lingira rum lah wus payo mirah mami
amrau nabrang Oya


Rara Mêndut mèsêm matur aris
kula maksih tan kawawa mulat
kang lèpèn Oya toyane
bok nganti alitipun
supadya tyas kula tan wigih
anèng ngriki kewala
pundi gyan dumunung
sêdhêng kenging ingêbyakan
lèpènipun botên sisah amraoni
luhung inganti kakang


Pranacitra lingira rum manis
sarwi nôngga wang janggutanira
adhuh mirah ingsun anggèr
tan kayaa wong ayu
laku agèn-agèn manawi
katututan ing lampah
awon têmahipun
wong amrih

lêstari lampah
sadaya-daya iya nabrang ing kali
kalingan kali Oya


nungkêma bae nèng pangkon mami
aywa tumingal toyaning Oya
supaya tan wangwang ing we
bok rara nut ing kakung
munggah marang pêrau aglis
nèng galanging canthikan
tansèng pangkonipun
sarwi nutupi mripatnya
wit tan bisa umiyat ombaking warih
sawusnya mapan lênggah


Kyai Dogong nulya dèn abani
prau mancal lumarap winêlah
datan dangu pantarane
mèh dungkap cacap kidul
Dogong mulat mring Mêndut Pathi
anggathung tanganira
tan mêlahi prau
praune kèli tan krasa
pijêr mulat wong ayu kuning gumrining
Pranacitra ris mojar


hèh Ki Dogong praunira kèli
Dogong kagyat sarwi awacana
kapanane kèli kiye
dyan winêlahan wangsul
mudhik ngalor aminggir malih
tumêkèng pasabrangan
sinabrangkên ngidul
sarwi lagon dhêdhayungan
ela elo a ha a ha amarêngi
nabrang ing kali Oya


rôndha miwah wlanjar prawan sunthi
nyata rôndha dêstun tigas wlanjar
katara barang solahe
Pranacitra amuwus
anjêjawat jawane iki
Ki Dogong mring kang nabrang
para wadon iku
bok rara lan Pranacitra
nèng baita munggwing galanging cêcanthik
sami ayêm ing driya


ciptanira wong kêkalih kadi
lêlênggahan nèng tilam pamrikan
datan 

 pae pangrasane
nir sandeyaning kalbu
nyipta luwar saking pawèsthi
laraping palwa nabrang
lir iyuning bandul
sangêt ascaryaning manah
ya ta prau têkèng sabrang kidul malih
bali ngalor lampahnya


Pranacitra mojar priye iki
praptèng kidul binalèkkên têngah
paran ta iki wadine
Ki Dogong lon sumaur
pan kasêmpyok ombaking warih
wus minggir wangsul larap
larap lampahipun
mila praune kinarya
wangsal-wangsul Ki Dogong karêpirèki
awèta tiningalan


dangu dènnya praon bola-bali
Pranacitra anèng panambangan
kasupèn mutawatire
eca dènnya nèng prau
yèn nginanga pan durung abrit
idua durung asat
ya ta dutanipun
Ki Tumênggung Wiraguna
Ki Mas Patih Ngabèi Prawirasêkti
lan Lurah Wirabraja


Sêcapati bêkêl jajarnèki
praptèng pundhungan parêk ing Oya
sami sumêdya arèrèn
nèng soring krasula gung
ki mas patih sarêng ningali
kang kali Oya bêna
ana wong mêrau
sami angangge wastra bang
arsa nabrang katêlu kang anambangi
mas patih kagyat mulat


narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra


-  -

 narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra



payo padha tinututan aglis
gupuh wong rolas lumayu gancang
samya cêluk-cêluk kabèh
kyai prau parau
balèkêna mangalor maning
yèn nora kobalèkna
tak bêdhil êndhasmu
miwah sun rêrampog sira
jèjèr wayang wong rolas nèng pinggir kali
ngajrihi tandangira


ngêmbat lawung pan angincêr bêdhil
kang nambangi ulate gyayasan
kalangkung dening ajrihe
mulat wong ting bakitu
kabèh padha ngathungi bêdhil
Dogong wantu wong desa
dhêrodhog andulu
sarwi mêlahi praunya
datan kongang mêlahi praunya rindhik
wau Ki Pranacitra


ciptaning tyas rumôngsa tan urip
mulat marang wong Kawiragunanan
wus pinuntu tyas pupuse
ngunandika ing kalbu
wus jamake mondhong wong kuning
masthine ginantungan
lara lawan lampus
tan larang sun tohi pêjah
biyadane wong Kawiragunan iki
kang bisa wèh wigêna


Rara Mêndut mingsêg-mingsêg nangis
kadospundi kakang Pranacitra
polah andika ing mangke
têmah lampah kasusul
datan wande manggih bilai
yèn aja mêraua
tan kacandhak mau
payo ingandhêmi kakang
pagêr bumi dening kothaking wong mati
luwang sawiji kakang


ya wong roro kang sami nglêboni
Pranacitra ngling aris angaras
adhuh mirah ingsun dhewe
panu biru wong ayu
nora wurung sun tohi pati
wus angrasa manira
yèn amanggih

lampus
kang jalaran saking sira
nanging uwis ngong andhêmi awit dening
sih ingsun marang sira


datan wangwang kadulon ing janmi
wong anjirap nantang ngônta-ônta
mapanakên gêgamane
ciptanira ing kalbu
pinadhakkên wastra sumampir
jinèjèr nèng pajangan
yèku paminipun
palwa wus parêk pinggiran
sarêbahe landheyan datan dumugi
rong landheyan dohira


Wirabraja asru dènira ngling
Pranacitra bêcik têmên sira
angangèlake wong akèh
têmu kene sirèku
yèn ajaa kalangan kali
dènnya minggat arangkat
bablas tan kasusul
lah mêntasa Pranacitra
ngong dinuta kinèn nimbali sirèki
barênga lakuningwang


Pranacitra datan anauri
eca dènira aras-arasan
sarwi alunglungan gantèn
lawan Ni Rara Mêndut
kabèh ngungun mulat sarya ngling
dubilah nora jamak
ujar tan rinungu
nak-enak loloh-lolohan
wong kèh iki pinadhakkên socaning pring
nèng prau bung-ambungan


Sêcapati mojar ngarih-arih
anak Pranacitra dika mêntas
kula dika alangake
yèn kongsi manggih dudu
ing bêdhahe bêbêdirèki
gêmpale wrôngka dika
kula kang katêmpuh
lamun misih rama dika
Sêcapati botên-botêne bilai
dèn pitaya kewala


maksih eca-eca tan nauri
kang katonton pan amung ni rara
Ki Dogong anjomblong bae


lali nambangi prau
Ki Mas Patih Prawirasêkti
langkung bramantyanira
myat Pranacitrèku
kinèn angaras kewala
nulya sami wong rolas nantang nyumbari
Pranacitra mêntasa


lah adene wonge kang nambangi
apa dhasar arêp gêblasêna
ya marang wong minggat kuwe
mêngko tak bêdhil dhasmu
Dogong ajrih minggirkên aglis
ya ta Ki Pranacitra
ebah gènnya lungguh
sarêng kalawan ni rara
nulya ngadêg ningsêti busananèki
mêntas saking baita


Rara Mêndut pinondhong nèng kering
asta kanan anarik curiga
sarwi asantak wuwuse
sapa wonge kang nusul
ajana wong tambuh kuwanin
mulane Pranacitra
anggawa wong ayu
tan wêdi takêr ludira
Rara Mêndut pan wus sun tuku ing pati
payo barênga mara


wong Kawiragunan alok sami
ilah ngamuk-ngamuk Pranacitra
payo tinadhahan age
wong rolas parêng ambyuk
kang anuduk numbak ambêdhil
rinampog lir wayangan
Pranacitra kiwul
tandange kêbat acukat
datan rikuh mondhong pawèstri sinambi
prang rukêt binut kathah


pan sinosog tumbak lawan kêris
datan pasah kadya panjang putra
sinosog alang-alange
malèsèt tan tumanduk
anglir prênjak kêsit tinaji
sikatan dinamonan
dhali nyampar banyu
singa kang jinangkah giwar
Lurah Wirabraja tan kongsi ngindhani
sinuduk jajanira


ambruk Lurah Wirabraja mati


nulya Sêcapati anêrajang
wanti-wanti panuduke
gya winalês sinuduk
salangira niba wus mati
bêkêl têtulung numbak
ginoco gya lampus
lan jajar satunggil pêjah
mêngkap wong Kawiragunan samya wingwrin
tan na wani parêka


nulya Ki Mas Patih Angabèi
Prawirasêkti langkung bramantya
dadya angikal lawunge
watangira rinangsul
Pranacitra binuntar kenging
tangan ugêlanira
jimpe krisnya runtuh
pinindho walikatira
ingkang kiwa kagyat anjingkat ngipati
Rara Mêndut kasingsal


kodhun saking pêpôndhôngannèki
Pranacitra dhêdhangkak gloyoran
nulya dèn êbyuk ing akèh
payo kônca dèn gupuh
gage tali gage dèn aglis
digawe tali apa
nora nana dhadhung
gaweya tampar sadhela
ih kêsuwèn bokya sabuke pribadi
iku kinarya bônda


nulya sabukira cindhe sari
inguculan kinarya musara
kinukuhan pambandane
mas patih ngandika sru
cêngkalakên dèn amiranti
satang iku kewala
tugêlên dèn gupuh
ingkang dhinawuhan sigra
ngambil satang ngling pring iki têka ngêndi
Ki Dogong aturira


gèn kulangsal saking lèpèn Ajir
têbih-têbih radi amilala
kêncêng apênêt warnane
wèt rosa anggènipun
mas patih ngling mring wong nambangi
hèh wong nambangi sira
sapa ranirèku
matur pan inggih kawula
karan anak pak 

 Dogong kawula gusti
dhusun ing Sitirêbah


kalalating Nglantèng krajanèki
yèn mêngkono ya Pak Dogong sira
sun gawa ngong aturake
marang kyai tumênggung
sira thithik milu lèh kardi
krana Si Pranacitra
kacandhake iku
anèng panambanganira
aprasasat sira milu anyêgati
Dogong nuwun turira


inggih sumôngga di dalêm alit
angling malih mring kawulanira
apa wus kukuh bandane
samya umatur sampun
kêkah datan amutawatir
mas patih angandiha
kônca ingkang lampus
Sêcapati Wirabraja
miwah kônca bêkêl siji jajar siji
wong papat iku padha


buruhêna kon gawa wong bumi
mring nagara ngong turakên marang
jêng kiyai kawulane
wruh anak rayatipun
kang tinuduh nimbali aglis
wong desa praptèng ngarsa
sandika turipun
bangke wus binarukutan
Pranacitra wus binônda anèng ngarsi
kukuh tan bisa obah


Pranacitra ciptanira kadi
tibaning pusara nèng angganya
lir ni rara pangêkêpe
myang tibaning kang tunjung
duk binuntar walikatnèki
tangan ugêlanira
lir Ni Rara Mêndut
angênyêt-ênyêt sarira
nèng tilam rum saking dahatira kalih
Rara Mêndut karuna


sarwi asinglir sêkar inganggit
anggrèk lan mênur sinurèng patya
pasèntêgan ing gêlunge
gambir ingkang 

 kinayun
pangunceyan gajah angoling
sinangsang mungging karna
tibèng jaja landhung
Pranacitra sinumpingan
rinimongan jingga ni rara tan têbih
lir pangantèn pêpanggya


XVI. Dados Tawanan
Dhandhanggula
Rara Mêndut asinjang guringsing
kêmbênira jingga pinarada
kêncana sêngkang bapange
cundhuk anggrèk lan mênur
Pranacitra sêkaring gambir
binêkta mring Mataram
tinalenan sampur
binônda ing cindhe kêmbang
cinêngkalak pring tutul ing kali Ajir
arimong kampuh jingga


Mas Patih Ngabèi Wirasêkti
mojar lah wus payo angkatêna
ingkang liningan nulya ge
sadaya mangkat sampun
saking Lantèng dènnya lumaris
kadya ngarak pangantyan
samarga dinulu
wong akèh datan anyana
yèn lêlaran ingiringakên priyayi
wong loro angrimong bang


kang wadon ayu kang lanang sigit
tansah lumaku abêbondhetan
ni rara nyawang kakunge
tan pêgat kumêmbêng luh
sarwi asung gantèn sing lathi
mulung narimèng waja
randhat lampahipun
sabên satêngah onjotan
Rara Mêndut alêlathèn gantèn wangi
lawan Ki Pranacitra


wong papagan mandhêg aningali
marang lampahira Pranacitra
sami anyêngguh pangantèn
ana rêrasan wuwus
ikunya ya pêngantèn ngêndi
bagus têmên sing lanang
i wadone ayu
emane gone angarak
nora nganggo 

 wêwadonan ingkang ngiring
mung lanangan kewala


ing padesan kang kamargan sami
ting garubyug pan sami ajakan
payo anonton pêngantèn
êndi payo andulu
he lah kuwe pêngantènnèki
bagus têmên sing lanang
wadone ya ayu
ayune nora gêjamak
ih iya ya baya pêngantèn priyayi
kêtara wangunira


pêngantèn apa dudu pêngantin
yèn pêngantèn nganggo kêmbar mayang
lan jalwèstri tuwa nome
myang rare kèh nèng ngayun
yèn pêngantèn sêpasar mulih
sanadyan sêpasara
kiraku ya dudu
layake runggèng ditanggap
sing lanang iku baya badhudirèki
ditanggap mring nagara


ana nauri ah dudu ringgit
kêbagusên badhude warnanya
kêtara pasang sêmune
dudu dhapuring badhud
wangunira dhapuring mantri
aranana kusuma
layak iku patut
ana kang patitis mojar
aku ngrungu warta sêlire jêng kyai
Tumênggung Wiraguna


dèn inggatkên mring kulanirèki
botoh kang aran Ki Pranacitra
Rara Mêndut wadonane
kabèh kawulanipun
apan samya kinèn ngulati
sapa kang nêmokêna
gêng ganjaranipun
mênèk iku kang kacandhak
samya angling ya layak bênêr sirèki
kang ngiring prajuritan


nulya ing wuri sêmada têbih
ana wong mikul jisim sakawan
tinakon tinuturake
ing mula bukanipun
langkung ngungun ingkang miyarsi
ana mojar 

 lah iya
abênêr tuturmu
nyata wong minggat kacandhak
kèh warnane kang samya rêrasan angling
ya ta ingkang lumampah


katanggungan kadalon nèng margi
rèrèn dhusun pinggir kali Umpak
Bêndungan panginêpane
sira Ni Rara Mêndut
datan têbih dènira linggih
sarwi anggubah sêkar
pasumpinganipun
kang wus layon sinalinan
sarwi angsung gantèn sinungkên sing lathi
tinampan dening waja


tan winarnèng dalu ya ta enjing
mangkat saking ing dhusun Bêndungan
samarga tinonton ngakèh
yèn lagya wruh ing ngayun
sami angarani pangantin
yèn wruh ing wurinira
bangke kang pinikul
anyana lamun prakara
Rara Mêndut samarga-marga anangis
mulat mring Pranacitra


sarwi angsung gantèn saking lathi
tinampan ing waja sarwi ngaras
sadaya kang ngiringake
samya eram amuwus
anèng marga kobêre sami
adu cangkêm lolohan
ngampirake irung
tan ering marang wong kathah
pinadhakkên pagêr jarak wong kèh iki
malah dadya grumbulan


kancanira mèsêm wênèh angling
wis bangêtên pan dubilah setan
bêlis balaka srandune
sayêkti dudu manus
kapanjingan budi sêrani
jajal lanat idêran
Pranacitra iku
wong binônda cinêngkalak
dadak bisa anu-anu turut margi
mènthèlane adèna


sinauran buh-êmbuh sirèki
bok cikbèna sakerah-kerahnya
wong uwis padhadenene


kinarya sangu lampus
tinutugkên mupung sih urip
tan wurung Pranacitra
iku ihnil mampus
êmbuh wadone iku ta
iya durung karuwan milune mati
yèn urip pa ya layak


tan cinatur lampahirèng margi
kawuwusa ing Kawiragunan
kyai tumêngung kingkine
kadya upaminipun
suduk gunting atatu kalih
kalamun kaèngêtan
mring Pranacitrèku
tan uwus raosing duka
ngônta-ônta lir lêgi gêtihirèki
katon ngalunyatira


kabupatène dèn mêjanani
mring wong bênce pece rêrècèhan
yèn tan katêmua mangke
lir punagi dèn jujul
saking marab-marabing galih
sak dhatan kaèngêtan
mring Ni Rara Mêndut
kadya tan kolu ngukuma
saking dahatira ki tumênggung brangti
tan kapadhan ing karsa


kadi sokur lamun tan kapanggih
Pranacitra tulus minggat rangkat
amung Rara Mêndut bae
katêmua linuru
ingapura sadosanèki
sanadyan bêdhad liwar
kaduga amêngku
sok uga bangun turuta
aywa mulatèying mring bedhangirèki
mituruta maring wang


robat-rabèt pan ora pinikir
maksih inganggêp prawan kêncingan
kang durung môngsa kêmbêne
lan durung suruping yun
pan mangkana ciptaning galih
lakon kang wis kalakyan
sêmada kaduwung
nguni wadone kewala
kinèn bali lanange nora praduli
dimèn kendhang ngalêndhang



ya ta wau wanci surya wukir
ki tumênggung pinarak pandhapa
kang seba mung sakarine
lan punakawanipun
andhèr mungging plataran ngarsi
ki tumênggung ngandika
marang garwanipun
kiramu Si Pranacitra
apa bisa kacandhak inggatirèki
sinusul wong maju pat


nyai ajêng aris turirèki
lêrêsipun inggih katututan
tiyang jinala ing akèh
mring pundi purugipun
minggat rangkat lawan pawèstri
pasthi randhat ing marga
tan lêpas ing purug
anggêr langkung ing pomahan
Rara Mêndut Pranacitra pan katawis
lamun wong minggat rangkat


Ki Tumênggung Wiraguna angling
ya majade bênêr ujarira
mênèkne sêkti ta priye
lamun bêr bisa mabur
tuwin bisa nora kaèksi
nyi ajêng aris turnya
sêlak mendahipun
bêgêjil sagêd digdaya
tiyang alit dhasar dosa lampah silib
mokal darbe yuwana


ya mênèkne sêkti angluwihi
dene wani ngrêbut bojoningwang
kaya wis jitus tandhinge
eca agunêm wuwus
ki tumênggung lawan kang rayi
Nyi Ajêng Wiraguna
kasaru kang rawuh
mas patih sakancanira
tur uninga prapta kandhêg anèng kori
gya lurah punakawan


matur punika mas patih prapti
anèng kori ngantya kang timbalan
ki tumênggung sru wuwuse
timbalana dèn gupuh
datan dangu mas patih manjing
andhadhap praptèng ngarsa
santak aturipun
kawula sampun dinuta
anututi Pranacitra 

 lampahnèki
kang minggat kesah rangkat


inggih lawan Rara Mêndut Pathi
ing samangkya pan sampun kacandhak
nèng lèpèn Oya ing Nglantèng
lagya sami marau
gêbal dalêm ingkang nambangi
Pak Dogong aranira
prau wangsal-wangsul
nabrang kadi alêlumban
yèn sampuna wontên Pak Dogong wus têbih
bablas tan katututan


kinon minggirkên praunirèki
Pranacitra mêntas sêdya bôngga
nulya kaêbyuk ing ngakèh
sura pangamukipun
Pranacitra amrêjayani
pun Sêcapati pêjah
lan Wirabrajèku
bêkêl satunggil myang jajar
ingkang pêjah sakawan jisimirèki
sami kawula bêkta


Pranacitra mangke wus katali
lan Rara Mêndut kawula bêkta
sumôngga ing karsa mangke
ki tumênggung angungun
duk miyarsa aturing patih
langkung pangowêlira
kulanya kang lampus
ngandika ya nora talah
Wirabraja sun gawa prang ngêndi-êndi
kabèh padha digdaya


prang lan wong mêngkono bae mati
bocah lawas milu lara lapa
ngong durung malês gawene
kaabdèkna sang ratu
abdi dalêm boboting cilik
yèn mêngkono gêntèkna
anake kang lampus
mas patih matur sandika
jêng kiyai ngling malih marang mas patih
lah iya parènèkna


wong lêlaran lèh-olèhirèki
Pranacitra kawuk ajokêna
tak dêlênge rêraine
ya karo si mênjêrut
si sêmèrèh 

 suwèh si dawir
bisa gawe bêncana
si uwong ra urus
cêpakna mring ngarsaningwang
gya Mas Patih Ngabèi Prawirasêkti
mring kori pananggungan


dhawuh kinèn naoskên mangarsi
Rara Mêndut lawan Pranacitra
jinagan kiwa têngêne
sumpingira tan alum
Rara Mêndut ingkang nyumpingi
binurat dhandhan-dhandhan
gêgarutanipun
ajênar galar konusan
Rara Mêndut sarwi sung gantèn sing lathi
tinampan Pranacitra


XVII. Pranacitra Dipun Lunasi, Rara Mêndut Ambelani
Dhandhanggula
kalihira wus kerid mangarsi
Rara Mêndut lawan Pranacitra
mas patih tansah keringe
ya ta kyai tumênggung
blero driyanira ningali
nêpsu mring Pranacitra
sih marang Ni Mêndut
ki tumênggung angandika
mring kang garwa lah nyai Si Mêndut iki
jakên mring gandhok wetan


nyai ajêng angandika aris
lah payo Mêndut nyang gandhok wetan
jêng kiyai timbalane
èsmu wrat Rara Mêndut
pan pinêksa nulya wus kerid
marang ing gandhok wetan
sira Rara Mêndut
tansah alara karuna
soca balut jait sinawang alindri
ya ta kang nèng pandhapa


Kyai Tumênggung Wiragunèki
duk ningali marang Pranacitra
sakêlangkung bramatyane
tambuh paraning bêndu
ngawêt-awêt soca anggêni
sêngak dènnya
-  -

ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing akasa
tumungkula pratiwi sigra marpêki
tumêmpuh kang curiga



ngandika
hèh mas patih gupuh
Si Pranacitra ajokna
sigra Mas Patih Ngabèi Wirasêkti
angugêr Pranacitra


ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing ngakasa
tumungkula pratiwi sigra marpêki
tumêmpuh kang curiga


Wiraguna wau anêlasi
dhuwung dalêm panimbal luk sanga
Ki Jikja ika tangguhe
sinuduk jajanipun
murub muncar ludiranèki
Pranacitra glangsaran
sambat Rara Mêndut
lah age sira nusula
sun antèni ing bangun pangarib-arib
dhuh mirahe pun kakang


Rara Mêndut karuna mlasasih
myarsa lamun Pranacitra lunas
tinuwêg nèng pandhapane
marang kyai tumênggung
wus angêkês sêdya belani
Rara Mêndut karuna
kakang milu lampus
labête trêsna ing dika
luwang siji wong roro barêng nglêboni
andika lawan kula


Rara Mêndut sarêng aningali
Pranacitra dènnya kêlosodan
kuthah ludira jajane
anèng ing ngarsanipun
Ki Tumênggung Wiragunèki
dhuwung maksih liniga
pan dèrèng tinuruh
Ni Rara Mêndut agêpah
saking gandhok lumayu narajang wani
mring dhuwung maksih pasang


pan tumèmbêl kagyat jêng kiyai
Rara Mêndut garonjal gya niba
gêlangsaran sakalihe
pramana tatunipun
apan samya
kêkulung ati 
magêp-magêp sêsambat
kakang kula nusul
ing made pangaribaya
pagêr bumi dening kothaking wong mati
luwang sawiji kakang


ya wong roro kang sami nglêboni
dangu dènnya sami kalosodan
timpah-tinimpah kalihe
Pranacitra wus mucuk
panglayapanirèng pangèksi
kêjêp lathi cincingan
pan kadya calathu
pan inganti pasêmayan
wus andungkap marang kalanggêngannèki
Pranacitra palastra


kalihira wus samya ngêmasi
Rara Mêndut lawan Pranacitra
tatu jaja sakarone
ki tumênggung ambêkuh
kipat asta gêtun tan sipi
dubilah nora talah
priye iku mau
Si Mêndut dadak katuwak
ing kris ingwang manira dene tan uning
ingsun kagèt kewala


sarwi amundhut toya ing kêndhi
kinarya nuruh curiganira
ingkang kuthah ludirane
sawusira tinuruh
sinarungkên nulya winangking
Tumênggung Wiraguna
maksih bêndu ngungun
he lah mati karo pisan
priye mono eman têmên Dut sirèki
akaton warnanira


ing gandhok apa nora na janmi
dene bêndhetan sapirang-pirang
anyêngoh apa gawene
nyai ajêng umatur
inggih kathah pawèstri naming
weya datan uninga
pun Mêndut gènipun
lumayu marang ngajêngan
ingwang datan anyana lamun kadyèki
ambedhang tunggal bathang


Ki Tumênggung Wiraguna angling
hèh mas patih priye 

 karêpira
si mêngkonok onggrok kuwe
linampu milu lampus
ambelani kancanirèki
si pêdhot bêdhat liwar
lalu modar tatu
êmoh dadi sêlir ingwang
bangêt têmên gone tan dhêmên lan mami
mas patih matur nêmbah


inggih têkdir pan sampun pinasthi
kêdah tan kenging kinarya wirya
manggih papa pantakane
inggih pun Rara Mêndut
tanpa damêl lamun ginalih
apan wus praptèng têmah
angandhêmi kukum
namung anggaliha tama
wajib prêlu anyampurnakakên mayit
ngamalakên ngakerat


kurmating suksma atilar jisim
amêmule pangulihe ajal
jisim marang bumi mangke
ingkang kalawan kubur
panjênêngan dalêm jêng kyai
pedah wakap sidhêkah
kautaminipun
sung pênêt ing kêmlaratan
jisim laip bongsislam pan inggih ugi
paduka kawajiban


yèn kadugèkêna tyas kang runtik
mring jisim karsa pinurak-purak
nuhun kewala karsane
kirang utamèng ngèlmu
amba datan amêmancèni
mokal yèn kalêmpita
paduka wus mêngku
saliring rèh kautaman
inggih masa kilapa paduka kyai
sangêt atur kawula


ki tumênggung angandika aris
iya bênêr mas patih turira
iyèngsun miturut bae
kang dadya prayogamu
inggih lamun parêng kiyai
pun Mêndut Pranacitra
tinunggilkên kubur
wong kalih dados satunggal
karantêne

tiyang punika manawi
sampun sêcan janjeyan


kula suwun panguburirèki
wontêna ing gadhuhan kawula
ing dhusun Ceporan mangke
ki tumênggung nglingnya rum
iya apa karêpirèki
ingsun paring salawat
bae mring Ni Mêndut
rongpuluh reyal wragadnya
lan maninge ngong paring salawat maring
kancanira kang pêjah


lurah roro iya nyèkêt anggris
bêkêl rongpuluh jajar limalas
iki paringêna age
kancamu ingkang lampus
anglakoni pakaryan mami
padha sidhêkahana
satutuge iku
têkane ing sèwu pisan
apan iku pratôndha asih ing mami
kongsi praptèng antaka


nyai ajêng mundhut arta nuli
prapta lajêng katur ingkang raka
gya pinaringkên mas patèh
banjur paringna gupuh
mring rayate kang sami mati
mas patih tur sandika
gya parentah gupuh
kuwandane Pranacitra
lawan Rara Mêndut kinèn bêkta maring
wismanira mas patya


wus sinucèn layonira kalih
gya pinêtak mring dhusun Ceporan
kinubur dadya sijine
têrus parikanipun
luwang siji wong ro nglêboni
apan nus tunggal karas
Pranacitra Mêndut
patine Ki Pranacitra
wanci surup kinubur sirêping janmi
anèng dhusun Ceporan


dadya katêlah prapta ing mangkin
kuburira bagus Pranacitra
yèn Jumuwah Gra Kasihe
asring katingal murub
lêlabête 

 wong mantêp budi
suka rêna asura
lêgawa ing lampus
narima marang kukuman
tan kumêdhèp ing pati pangidhêpnèki
tan kadung kaduwungan


tan kaisèn liyaning pangèksi
nir rasane tibaning curiga
samyèng layap pangidhêpe
tan dhompo tekadipun
Rara Mêndut bae kaliling
nora kalang-alangan
gumêlênging kalbu
kang murba rasèng asmara
wus tumanêm têlênging wardaya kèksi
prapta ing padhêkikan


tan pae paesaning pangèksi
lan Rara Mêndut pabelanira
ing pati tan mangu mèngèng
sêtya ubaya tuhu
pucuking kris cinipta rêsmi
kawawas ing asmara
ing pananjakipun
tan dhompo panthênging driya
angandhêmi wangsalan parikannèki
amung Ki Pranacitra


lan Rara Mêndut roroning tunggil
gêlêng gumulung galang-gulungan
kalihe tan na bedane
dadya budinya kumpul
marma murub kuburirèki
ing dina kang utama
mangunah ing kubur
kabul dadya pakaulan
kaoling wong sapa kang arsa alaris
dènira bêbakulan


anyadrana ing kuburirèki
Rara Mêndut ing dina utama
pasthi laris dodolane
lan sapa ingkang kaul
amêmule nyadrana ngijing
kubure Pranacitra
laris mring wong ayu
tuwin yèn arsa angiwat
myang pangantèn yèn tan atut palakrami
padha sira nadara


myang wong rêmên kasukan amain 

 
tirakata marang kuburira
pasthi sumbon krêp mênange
witne yèn ngadu sawung
glis katrima panêdhanèki
sawarnaning botohan
dherekan myang puyuh
kêcik jangkrik myang daluwang
kêplèk kècèk gimêr miwah dhadhu posing
tuwin traping ngawula


purnèng catur jêjanturannèki
panêdhake Sêrat Pranacitra
rikala wus panêrate
lèk Ruwah kaping têlu
môndhasiya misih Dal warsi
awaling manggakala
enjang tabah wolu
guwa têrus sabdèng nata
caritanya sadaya mung nêdhak sungging
dene Srat Pranacitra


nênggih ingkang karsa mangyasani
jêng sinuhun prabu kaping gangsal
kang jêjuluk Sunan Sugèh
dene sugih kalangkung
garwa putra brana mas picis
duk mangapus ruwiya
durung madêg prabu
maksih pangeran dipatya
anom mêngku nagara dibya putra ji
narendra ing Mataram


nulya tinêdhak marang kang rayi
kang sinuhun prabu kaping sapta
gêgula rênggèng karsane
winuryan kang panuju
binengkas ing gita kang tan wrin
tinulad pan tinula
tulèning pangapus
winangun ing basa jarwa
mrih tumuntur pakaryaning kang utami
mring nak putu kang maca


__________Rara Mêndut katingal lawange mênga
kang nganglang sigra manjing
gêdhong ingoboran
Rara Mêndut tan ana
gupuh sami alok maling
abdi kang jaga
sadaya sami tangi

sru gumuruh sami takon-tinakonan
êndi malinge êndi
lah cêkêlên enggal
bandanên dèn akêkah
ting barêkuh mriksa kori
kuncinya mênga
tan ababahan kèksi

lajêng samya angubêngi padalêman
sikêp gêgaman jurit
mangulon mangetan
dènira angupaya
gumuruh samya lok maling
ana kêpapag
lah iki malingnèki

lah cêkêlên cêkêlên cêg dang binônda
iku lha dede maling
wong apa wong apa
wong lêmah dhuwur kula
lêmah dhuwur priye iki
gih dhuwur padha
batur kewala sami

padha kônca batur ing Kawiragunan
ana kapapag malih
lhoiki malingnya
payo bandanên enggal
gage tali gage tali
lan cinêkêlan
ywa luput nyêkêl maling

dede maling kula dede maling kula
dede dede kiyai
lah wong apa sira
lho wong apa wong apa
kula kayu malang kyai
malang priye ta
padha wode wong ngriki

langkung rame swaranira janma kathah
dènnya lok maling-maling
parèstri gumêrah
myarsa aloking kathah
samya gumêtêr awingwrin
ciptaning driya
maling wus dèn patèni

langkung kagyat Ki Tumênggung Wiraguna
wungu dènira guling
garagapan nyandhak
pêdhang lawan talêmpak
tanpa dhêstar sabuk nyamping
wuda mung lawan
saruwal kombor putih

atangginas dènira nyandhak gêgaman
pêdhangira kinêmpit
talêmpak liniga
gugup dènnya ngandika
apa hèh apa hèh iki
pawèstri turnya
ing jawi angsal maling

tiyang sèkêt ngamuk sami cinêpêngan
agupuh jêng kiyai
sigra arsa mêdal
nyai ajêng tumingal
kang raka gya dèn bondhèti
asru turira
dhuh mangke ta jêng kyai

pan paduka mijil datan mawi dhêsthar
tuwin paningsêt nyamping
nadyan umijila
lamun sampun sanega
punapa supe jêng kyai
nadyan mijila
kalamun wus miranti

kasêsa kang dèn kasêsani punapa
paduka dandos dhingin
ki tumênggung mojar
lah iya bênêr sira
kasusu kewala mami
tan kongsi dandan
anulya sikêp aglis

ki tumênggung sawusnya ngrasuk busana
gya mijil mring pandhapi
wong Kawiragunan
maksih ayang-uyungan
ki tumênggung asru angling
lah maling apa
kang padha kocêkêli

êndi kabèh malinge kang sira bônda
aturna ngarsa mami
matur kang liningan
botên wontên kang angsal
ngaturkên tiwase sami
abdi paduka
sadaya ingkang kêmit

andadosna kauningan jêng paduka
apêsipun kang abdi
dènira rumêksa
ngaturkên pêjah gêsang
mring paduka jêng kiyai
abdi paduka
pun Rara Mêndut Pathi

anèng gêdhong cinidra ing duratmaka
tan wontên kang udani
abdi dalêm langlang
sama kagèt kewala
uninga wênganing kori
tan wruh musnanya
Ni Rara Mêndut Pathi

nanging wontên swaraning janma sêsumbar
sru akèn anututi
wong Kawiragunan
tinantang kèn nusula
têtela ingkang angambil
pun Pranacitra
tan samar swaranèki

duk miyarsa Ki Tumênggung Wiraguna
langkung dukanirèki
dadya sru ngandika
mas patih timbalana
tan dangu mas patih prapti
andhodhog lawang
myarsa gêdêring janmi

wus winêngan lajêng umarêk ing ngarsa
ki tumênggung sru angling
sarwi ngagar-agar
pêdhang suduk liniga
hèh Patih Prawirasêkti
sun katiwasan
ing mau kalbon maling

pakartining sampeka kang satru kala
pangendrajala sêkti
kilat bloan ajag
dur dik maling aguna
pramodèng rèng marasandi
Si Pranacitra
anyidra ing arêsmi

paribasan manungsa tan kênèng ina
iku warnanirèki
de lagi rong dina
si pidak padarakan
ngicak-icak majanani
mring jênêng ingwang
nora katon bupati

katon pitik pilêrên kacêmplung lênga
Si Wiraguna iki
ya Si Pranacitra
patut sinêmpal-sêmpal
karya jajalaning kêris
nora kêjamak
angêpak ngamèk wani

pangrasane kabèh wong Kawiragunan
tan ana lanang siji
wadon kabèh padha
pikun-pikun tan kongang
dhasar nyata tanpa kardi
kinèn rumêksa
kongsi ilang ing wêngi

kulanira Ki Tumênggung Wiraguna
samya tumungkul ajrih
marang dukanira
Tumênggung Wiraguna
sadaya tan darbe gêtih
rumôngsa tiwas
kinawulakkên sami

awit bangun prapta enjang pukul sapta
dènnya duka jêng kyai
dèrèng arsa lênggah
lumampah jaga-jaga
gya ngandika mring mas patih
sapa kabèh kang
kêmit sawêngi iki

lurah bêkêl sajajare gêdhongana
lurah nandhon ywa kari
gêdhongên pribadya
lan bocah lurah-lurah
padha pêdhakna dèn aglis
mring ngarsaningwang
sandika kang sinung ling

dhawuh kinèn angumpukkên kancanira
myang santana gêng alit
datan dangu samya
prapta pêpak ing ngarsa
sadaya cumadhong kardi
Ki Wiraguna
asru dènira angling

mas patih patahên kancanira lurah
lakune ingsun tuding
ya wong papat-papat
padha lurah kewala
bêkêl jajar wolu sami
dadya wong rolas
kang ngulon ngetan sami

kang mangidul sira dhewe lumakua
lawan wong rolas sami
amiliha lurah
papat ingkang prayoga
myang bêkêl jajarirèki
ya pilihana
kang padha surèng kardi

têkakêna iya lêlakon sadina
dèn prayitna ing margi
kang mangulon rolas
ingkang mangetan rolas
kulup Ki Jaka Pangasih
sira sun duta
mangalor angulati

biyungira Si Rara Mêndut kang minggat
rangkad dèn iwat dening
anjing Pranacitra
wong patut dipêpurak
sira kulup sun kanthèni
iya wong rolas
ngalor lakon saari

ya marmane mangkono Si Pranacitra
iya asalirèki
wong ing Pakalongan
lamun mulih mêrana
mring Pakalongan pasisir
lamun kacandhak
bandanên turnèng mami

lamun bôngga iya banjur rampungana
cangkingên dhasirèki
sira kae Jaka
Pangasih duk miyarsa
pangandikane jêng kyai
langkung bramatya
andik netranirèki

gêrêng-gêrêng matur sarwi gigit waja
inggih lamun kadyèki
ing lampah kawula
suka tan mawi rowang
amba lumampah pribadi
lamun kapanggya
nèng paran samya siji

kaya apa rupane Si Pranacitra
dene kaduli-duli
nglêlanangi jagad
ngêpak wong Wiragunan
durung wruh cingire mami
ambune ngambar
gêtihe lêgi gurih

kaul ingsun yèn kacandhak anèng marga
sun uja padha siji
agênti curiga
kaya pa warnanira
dene ta kaluwih-luwih
pratingkahira
kaya lanang pribadi

ki tumênggung myat putra Rahadèn Jaka
langkung sih jroning galih
wasana ngandika
lah wus padha mangkata
sadaya ingkang tinuding
matur sandika
nêmbah lèngsèr sing ngarsi

têlung rolas kang ngulon ngidul mangetan
namung Jaka Pangasih
ngalor tanpa rowang
sarêng dènira budhal
ingkang mangidul mas patih
lan kalih lurah
Wirabraja Capati

bêkêl kalih lawan wolu jajarira
kang sinêdya mas patih
pan mangidul ngetan
sabrangan kali Oya
ing Lantèng tuwin Drêkaki
myang dhukuh Wana
Kabumèn Gowong Prigi

kang mangetan Rêsajaya Krêtirêsa
lawan bêkêl kêkalih
wolu jajarira
ingkang sinêdyèng lampah
ing Malandang Ngawèn Munthil
Ponjong Pongangan
Sima Sêmanu pinrih

kang mangulon wong rolas kalêbu lurah
ngalor Jaka Pangasih
siji tanpa rowang
angancas Pandhanarang
mangajap samargi-margi
yèn katêmua
lawan Pranacitrèki

sun ajake gênti kris takêr ludira
sun uja padha siji
kaya pa warnanya
kang aran Pranacitra
ing solah datan winarni
Rahadèn Jaka
lêpas lampahirèki

nasak wana anênggêl tumurun jurang
nir pringganing awêrit
tan kandhêg lampahnya
langkung amurang marga
saking murubing panggalih
angônta-ônta
dalu rêrêp wanadri

saya lêpas Jaka Pangasih lampahnya
lamun kapêthuk janmi
tan ngaku dinuta
ngakên santri tirakat
ciptaning tyas sang apêkik
yèn tan kapanggya
lawan Pranacitrèki

linajêngkên ngulon tan sêdya mantuka
wirang marang jêng kyai
myang mring kulanira
kabèh wong Wiragunan
dènira sampun kawijil
sasanggupira
marang kangjêng kiyai

pan sakêthi wirang yèn tan antuk karya
lawan tan bisa nyangking
dhase Pranacitra
suka matiyèng paran
sêmana Jaka Pangasih
sêngsêm nèng wana
kêrêp tampi mêmanis

tan cinatur Ki Jaka Pangasih
lampahira nusup ngayam wana
ya ta kang winuwus malèh
wau Ni Rara Mêndut
lawan bagus Pranacitrèki
randhat angon iriban
ing sakesahipun
saking ing Kawiragunan
datan ngambah marga gung duluran janmi
manawa kasusula

kang ingambah marga trusan alit
sêsimpangan anut padhadhahan
tan kampir ing dhusun gêdhe
yèn kawanguran laku
arsa kampir ing dhusun alit
kang tan kathah wismanya
sêtun roro têlu
punika kang ingampiran
ing samarga-marga parèrènirèki
milih kang sêpi janma

tan kêna bênggang sairing nyari
Rara Mêndut lawan Pranacitra
yèn rarywan nèng sor wrêksane
Rara Mêndut aturu
abêbantal pangkoning laki
trêkadhang kalihira
yèn sayah kalangkung
anendra nèng palindhungan
lamun dalu rêrêp anèng desa alit
milih kang ragi kiwa

saking dahatira sami asih
anèng têba karangulu kisma
alèmèk sukêt grintinge
pangrasanirèng kalbu
asor kasur ing tilam amrik
miwah nèng panginêpan
tan lambaran salu
amanggih galar prasasat
anèng jinêm arum jinêbadan amrik
mangkana ciptanira

ya ta lêpas lampahirèng margi
Rara Mêndut lawan Pranacitra
prapta ing dhusun ing Nglantèng
kèndêl kapêngkok ranu
kali Oya pinuju banjir
sira Ki Pranacitra
amicarèng kalbu
wong agèn-agèn lumampah
kabêncana kali Oya dadak banjir
dene masa katiga

têka sumêntug raosing galih
Pranacitra mulat kali Oya
toya cacap cêlangape
angrês tyas lir winuluh
kêsar-kêsar amutawatir
mêlang-mêlang naratab
kêtêg rêbut dhucung
cipta kadi katiwasan
Rara Mêndut dhupèpèl geyotan wêntis
lan tansah ingarasan

Rara Mêndut awacana aris
kadospundi kakang Pranacitra
ing lampah kapêngkok lèpèn
pundi malihjinujug
ngong jrih mulat ing kali banjir
sumaput kaênêsan
mring bêna toya gung
Pranacitra ngling angaras
adhuh mirah ingsun babo wong akuning
aja maras tyasira

ingsun bae tingalana yayi
birat salir sandeyaning driya
tungtum kadiran ta ênggèr
aywa watir wong ayu
lamun sira akanthi mami
payo rèrèn sadhela
yayi soring kayu
manawi ing mêngko ana
pitulunging Suksma sung marga lumaris
bok rara nut ing karsa

dangu sami ararywan wong kalih
lênggah anèng soring kayu kalak
Pranacitra lon dêlinge
sabên sabrangan iku
ana wonge kang anambangi
Ki Dogong aranira
anulya inguwuh-
uwuh marang Pranacitra
Kyai Dogong Ki Dogong sabrangna mami
manira arsa nabrang

kang cinêluk-cêluk nulya kèksi
nèng brang kidul ing dhusun Tirêbah
Ki Dogong ingawe-awe
kae Dogong andulu
janma ngawe-awe brang pinggir
nulya nglampahkên lawak
winêlahan banjur
praptèng brang lèr pakandhasan
Pranacitra lêga tyasira tan sêdhih
acipta bisa nabrang

Pranacitra awacana aris
Ki Dogong rika sabrangna ingwang
lah gih pintên umbalane
manira yun mangidul
prau dika niku dimriki
Ki Dogong dongong mulat
mring Ni Rara Mêndut
kang rimong kêmbêne jingga
Dogong jomblong cangkême bak lalêr muring
mata kumêdhèp têsmak

saking katêmbèn dènnya ningali
cipta sajêge urip dumêlah
wruh wong ayu-ayu kuwe
maksih mangkruk nèng prau
ageyotan wêlahirèki
Ki Pranacitra mojar
Dogong sabrangnèngsun
Dogong tan nauri ujar
he lah budhêg Dogong kuwe tan nauri
Dogong sabrangna ingwang

iya apa sira dhêmên maring
Rara Mêndut ingkang kêmbên jingga
Ki Dogong pijêr andombe
Pranacitra sru muwus
nyata bangêt budhêgirèki
samôngsa dak kêprasa
cangkêmmu ing parung
yèn sira dhêmên têmênan
marang Rara Mêndut kang ayu linuwih
arêp ngambung-ngambunga

ngambung pipi têngên bae bêcik
aja sira ngambung pipi kiwa
Pranacitra ingkang duwe
iku laranganaku
kae Dogong gupuh nauri
pun dawêg dika numpak
ing baita ngriku
anulya Ki Pranacitra
lingira rum lah wus payo mirah mami
amrau nabrang Oya

Rara Mêndut mèsêm matur aris
kula maksih tan kawawa mulat
kang lèpèn Oya toyane
bok nganti alitipun
supadya tyas kula tan wigih
anèng ngriki kewala
pundi gyan dumunung
sêdhêng kenging ingêbyakan
lèpènipun botên sisah amraoni
luhung inganti kakang

Pranacitra lingira rum manis
sarwi nôngga wang janggutanira
adhuh mirah ingsun anggèr
tan kayaa wong ayu
laku agèn-agèn manawi
katututan ing lampah
awon têmahipun
wong amrihlêstari lampah
sadaya-daya iya nabrang ing kali
kalingan kali Oya

nungkêma bae nèng pangkon mami
aywa tumingal toyaning Oya
supaya tan wangwang ing we
bok rara nut ing kakung
munggah marang pêrau aglis
nèng galanging canthikan
tansèng pangkonipun
sarwi nutupi mripatnya
wit tan bisa umiyat ombaking warih
sawusnya mapan lênggah

Kyai Dogong nulya dèn abani
prau mancal lumarap winêlah
datan dangu pantarane
mèh dungkap cacap kidul
Dogong mulat mring Mêndut Pathi
anggathung tanganira
tan mêlahi prau
praune kèli tan krasa
pijêr mulat wong ayu kuning gumrining
Pranacitra ris mojar

hèh Ki Dogong praunira kèli
Dogong kagyat sarwi awacana
kapanane kèli kiye
dyan winêlahan wangsul
mudhik ngalor aminggir malih
tumêkèng pasabrangan
sinabrangkên ngidul
sarwi lagon dhêdhayungan
ela elo a ha a ha amarêngi
nabrang ing kali Oya

rôndha miwah wlanjar prawan sunthi
nyata rôndha dêstun tigas wlanjar
katara barang solahe
Pranacitra amuwus
anjêjawat jawane iki
Ki Dogong mring kang nabrang
para wadon iku
bok rara lan Pranacitra
nèng baita munggwing galanging cêcanthik
sami ayêm ing driya

ciptanira wong kêkalih kadi
lêlênggahan nèng tilam pamrikan
datan pae pangrasane
nir sandeyaning kalbu
nyipta luwar saking pawèsthi
laraping palwa nabrang
lir iyuning bandul
sangêt ascaryaning manah
ya ta prau têkèng sabrang kidul malih
bali ngalor lampahnya

Pranacitra mojar priye iki
praptèng kidul binalèkkên têngah
paran ta iki wadine
Ki Dogong lon sumaur
pan kasêmpyok ombaking warih
wus minggir wangsul larap
larap lampahipun
mila praune kinarya
wangsal-wangsul Ki Dogong karêpirèki
awèta tiningalan

dangu dènnya praon bola-bali
Pranacitra anèng panambangan
kasupèn mutawatire
eca dènnya nèng prau
yèn nginanga pan durung abrit
idua durung asat
ya ta dutanipun
Ki Tumênggung Wiraguna
Ki Mas Patih Ngabèi Prawirasêkti
lan Lurah Wirabraja

Sêcapati bêkêl jajarnèki
praptèng pundhungan parêk ing Oya
sami sumêdya arèrèn
nèng soring krasula gung
ki mas patih sarêng ningali
kang kali Oya bêna
ana wong mêrau
sami angangge wastra bang
arsa nabrang katêlu kang anambangi
mas patih kagyat mulat

narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra

narka lamun Pranacitra kalih
Rara Mêndut mas patih angucap
lho lho mata-mata kapèn
gajêg ya uga tuhu
Rara Mêndut Pranacitrèki
mrau yun nabrang Oya
wus nèng iring kidul
paran iya myang dudua
kancanira sami matur inggih-inggih
yêktos pun Pranacitra

payo padha tinututan aglis
gupuh wong rolas lumayu gancang
samya cêluk-cêluk kabèh
kyai prau parau
balèkêna mangalor maning
yèn nora kobalèkna
tak bêdhil êndhasmu
miwah sun rêrampog sira
jèjèr wayang wong rolas nèng pinggir kali
ngajrihi tandangira

ngêmbat lawung pan angincêr bêdhil
kang nambangi ulate gyayasan
kalangkung dening ajrihe
mulat wong ting bakitu
kabèh padha ngathungi bêdhil
Dogong wantu wong desa
dhêrodhog andulu
sarwi mêlahi praunya
datan kongang mêlahi praunya rindhik
wau Ki Pranacitra

ciptaning tyas rumôngsa tan urip
mulat marang wong Kawiragunanan
wus pinuntu tyas pupuse
ngunandika ing kalbu
wus jamake mondhong wong kuning
masthine ginantungan
lara lawan lampus
tan larang sun tohi pêjah
biyadane wong Kawiragunan iki
kang bisa wèh wigêna

Rara Mêndut mingsêg-mingsêg nangis
kadospundi kakang Pranacitra
polah andika ing mangke
têmah lampah kasusul
datan wande manggih bilai
yèn aja mêraua
tan kacandhak mau
payo ingandhêmi kakang
pagêr bumi dening kothaking wong mati
luwang sawiji kakang

ya wong roro kang sami nglêboni
Pranacitra ngling aris angaras
adhuh mirah ingsun dhewe
panu biru wong ayu
nora wurung sun tohi pati
wus angrasa manira
yèn amanggihlampus
kang jalaran saking sira
nanging uwis ngong andhêmi awit dening
sih ingsun marang sira

datan wangwang kadulon ing janmi
wong anjirap nantang ngônta-ônta
mapanakên gêgamane
ciptanira ing kalbu
pinadhakkên wastra sumampir
jinèjèr nèng pajangan
yèku paminipun
palwa wus parêk pinggiran
sarêbahe landheyan datan dumugi
rong landheyan dohira

Wirabraja asru dènira ngling
Pranacitra bêcik têmên sira
angangèlake wong akèh
têmu kene sirèku
yèn ajaa kalangan kali
dènnya minggat arangkat
bablas tan kasusul
lah mêntasa Pranacitra
ngong dinuta kinèn nimbali sirèki
barênga lakuningwang

Pranacitra datan anauri
eca dènira aras-arasan
sarwi alunglungan gantèn
lawan Ni Rara Mêndut
kabèh ngungun mulat sarya ngling
dubilah nora jamak
ujar tan rinungu
nak-enak loloh-lolohan
wong kèh iki pinadhakkên socaning pring
nèng prau bung-ambungan

Sêcapati mojar ngarih-arih
anak Pranacitra dika mêntas
kula dika alangake
yèn kongsi manggih dudu
ing bêdhahe bêbêdirèki
gêmpale wrôngka dika
kula kang katêmpuh
lamun misih rama dika
Sêcapati botên-botêne bilai
dèn pitaya kewala

maksih eca-eca tan nauri
kang katonton pan amung ni rara
Ki Dogong anjomblong bae
lali nambangi prau
Ki Mas Patih Prawirasêkti
langkung bramantyanira
myat Pranacitrèku
kinèn angaras kewala
nulya sami wong rolas nantang nyumbari
Pranacitra mêntasa

lah adene wonge kang nambangi
apa dhasar arêp gêblasêna
ya marang wong minggat kuwe
mêngko tak bêdhil dhasmu
Dogong ajrih minggirkên aglis
ya ta Ki Pranacitra
ebah gènnya lungguh
sarêng kalawan ni rara
nulya ngadêg ningsêti busananèki
mêntas saking baita

Rara Mêndut pinondhong nèng kering
asta kanan anarik curiga
sarwi asantak wuwuse
sapa wonge kang nusul
ajana wong tambuh kuwanin
mulane Pranacitra
anggawa wong ayu
tan wêdi takêr ludira
Rara Mêndut pan wus sun tuku ing pati
payo barênga mara

wong Kawiragunan alok sami
ilah ngamuk-ngamuk Pranacitra
payo tinadhahan age
wong rolas parêng ambyuk
kang anuduk numbak ambêdhil
rinampog lir wayangan
Pranacitra kiwul
tandange kêbat acukat
datan rikuh mondhong pawèstri sinambi
prang rukêt binut kathah

pan sinosog tumbak lawan kêris
datan pasah kadya panjang putra
sinosog alang-alange
malèsèt tan tumanduk
anglir prênjak kêsit tinaji
sikatan dinamonan
dhali nyampar banyu
singa kang jinangkah giwar
Lurah Wirabraja tan kongsi ngindhani
sinuduk jajanira

ambruk Lurah Wirabraja mati
nulya Sêcapati anêrajang
wanti-wanti panuduke
gya winalês sinuduk
salangira niba wus mati
bêkêl têtulung numbak
ginoco gya lampus
lan jajar satunggil pêjah
mêngkap wong Kawiragunan samya wingwrin
tan na wani parêka

nulya Ki Mas Patih Angabèi
Prawirasêkti langkung bramantya
dadya angikal lawunge
watangira rinangsul
Pranacitra binuntar kenging
tangan ugêlanira
jimpe krisnya runtuh
pinindho walikatira
ingkang kiwa kagyat anjingkat ngipati
Rara Mêndut kasingsal

kodhun saking pêpôndhôngannèki
Pranacitra dhêdhangkak gloyoran
nulya dèn êbyuk ing akèh
payo kônca dèn gupuh
gage tali gage dèn aglis
digawe tali apa
nora nana dhadhung
gaweya tampar sadhela
ih kêsuwèn bokya sabuke pribadi
iku kinarya bônda

nulya sabukira cindhe sari
inguculan kinarya musara
kinukuhan pambandane
mas patih ngandika sru
cêngkalakên dèn amiranti
satang iku kewala
tugêlên dèn gupuh
ingkang dhinawuhan sigra
ngambil satang ngling pring iki têka ngêndi
Ki Dogong aturira

gèn kulangsal saking lèpèn Ajir
têbih-têbih radi amilala
kêncêng apênêt warnane
wèt rosa anggènipun
mas patih ngling mring wong nambangi
hèh wong nambangi sira
sapa ranirèku
matur pan inggih kawula
karan anak pak Dogong kawula gusti
dhusun ing Sitirêbah

kalalating Nglantèng krajanèki
yèn mêngkono ya Pak Dogong sira
sun gawa ngong aturake
marang kyai tumênggung
sira thithik milu lèh kardi
krana Si Pranacitra
kacandhake iku
anèng panambanganira
aprasasat sira milu anyêgati
Dogong nuwun turira

inggih sumôngga di dalêm alit
angling malih mring kawulanira
apa wus kukuh bandane
samya umatur sampun
kêkah datan amutawatir
mas patih angandiha
kônca ingkang lampus
Sêcapati Wirabraja
miwah kônca bêkêl siji jajar siji
wong papat iku padha

buruhêna kon gawa wong bumi
mring nagara ngong turakên marang
jêng kiyai kawulane
wruh anak rayatipun
kang tinuduh nimbali aglis
wong desa praptèng ngarsa
sandika turipun
bangke wus binarukutan
Pranacitra wus binônda anèng ngarsi
kukuh tan bisa obah

Pranacitra ciptanira kadi
tibaning pusara nèng angganya
lir ni rara pangêkêpe
myang tibaning kang tunjung
duk binuntar walikatnèki
tangan ugêlanira
lir Ni Rara Mêndut
angênyêt-ênyêt sarira
nèng tilam rum saking dahatira kalih
Rara Mêndut karuna

sarwi asinglir sêkar inganggit
anggrèk lan mênur sinurèng patya
pasèntêgan ing gêlunge
gambir ingkang kinayun
pangunceyan gajah angoling
sinangsang mungging karna
tibèng jaja landhung
Pranacitra sinumpingan
rinimongan jingga ni rara tan têbih
lir pangantèn pêpanggya

Rara Mêndut asinjang guringsing
kêmbênira jingga pinarada
kêncana sêngkang bapange
cundhuk anggrèk lan mênur
Pranacitra sêkaring gambir
binêkta mring Mataram
tinalenan sampur
binônda ing cindhe kêmbang
cinêngkalak pring tutul ing kali Ajir
arimong kampuh jingga

Mas Patih Ngabèi Wirasêkti
mojar lah wus payo angkatêna
ingkang liningan nulya ge
sadaya mangkat sampun
saking Lantèng dènnya lumaris
kadya ngarak pangantyan
samarga dinulu
wong akèh datan anyana
yèn lêlaran ingiringakên priyayi
wong loro angrimong bang

kang wadon ayu kang lanang sigit
tansah lumaku abêbondhetan
ni rara nyawang kakunge
tan pêgat kumêmbêng luh
sarwi asung gantèn sing lathi
mulung narimèng waja
randhat lampahipun
sabên satêngah onjotan
Rara Mêndut alêlathèn gantèn wangi
lawan Ki Pranacitra

wong papagan mandhêg aningali
marang lampahira Pranacitra
sami anyêngguh pangantèn
ana rêrasan wuwus
ikunya ya pêngantèn ngêndi
bagus têmên sing lanang
i wadone ayu
emane gone angarak
nora nganggo wêwadonan ingkang ngiring
mung lanangan kewala

ing padesan kang kamargan sami
ting garubyug pan sami ajakan
payo anonton pêngantèn
êndi payo andulu
he lah kuwe pêngantènnèki
bagus têmên sing lanang
wadone ya ayu
ayune nora gêjamak
ih iya ya baya pêngantèn priyayi
kêtara wangunira

pêngantèn apa dudu pêngantin
yèn pêngantèn nganggo kêmbar mayang
lan jalwèstri tuwa nome
myang rare kèh nèng ngayun
yèn pêngantèn sêpasar mulih
sanadyan sêpasara
kiraku ya dudu
layake runggèng ditanggap
sing lanang iku baya badhudirèki
ditanggap mring nagara

ana nauri ah dudu ringgit
kêbagusên badhude warnanya
kêtara pasang sêmune
dudu dhapuring badhud
wangunira dhapuring mantri
aranana kusuma
layak iku patut
ana kang patitis mojar
aku ngrungu warta sêlire jêng kyai
Tumênggung Wiraguna

dèn inggatkên mring kulanirèki
botoh kang aran Ki Pranacitra
Rara Mêndut wadonane
kabèh kawulanipun
apan samya kinèn ngulati
sapa kang nêmokêna
gêng ganjaranipun
mênèk iku kang kacandhak
samya angling ya layak bênêr sirèki
kang ngiring prajuritan

nulya ing wuri sêmada têbih
ana wong mikul jisim sakawan
tinakon tinuturake
ing mula bukanipun
langkung ngungun ingkang miyarsi
ana mojar lah iya
abênêr tuturmu
nyata wong minggat kacandhak
kèh warnane kang samya rêrasan angling
ya ta ingkang lumampah

katanggungan kadalon nèng margi
rèrèn dhusun pinggir kali Umpak
Bêndungan panginêpane
sira Ni Rara Mêndut
datan têbih dènira linggih
sarwi anggubah sêkar
pasumpinganipun
kang wus layon sinalinan
sarwi angsung gantèn sinungkên sing lathi
tinampan dening waja

tan winarnèng dalu ya ta enjing
mangkat saking ing dhusun Bêndungan
samarga tinonton ngakèh
yèn lagya wruh ing ngayun
sami angarani pangantin
yèn wruh ing wurinira
bangke kang pinikul
anyana lamun prakara
Rara Mêndut samarga-marga anangis
mulat mring Pranacitra

sarwi angsung gantèn saking lathi
tinampan ing waja sarwi ngaras
sadaya kang ngiringake
samya eram amuwus
anèng marga kobêre sami
adu cangkêm lolohan
ngampirake irung
tan ering marang wong kathah
pinadhakkên pagêr jarak wong kèh iki
malah dadya grumbulan

kancanira mèsêm wênèh angling
wis bangêtên pan dubilah setan
bêlis balaka srandune
sayêkti dudu manus
kapanjingan budi sêrani
jajal lanat idêran
Pranacitra iku
wong binônda cinêngkalak
dadak bisa anu-anu turut margi
mènthèlane adèna

sinauran buh-êmbuh sirèki
bok cikbèna sakerah-kerahnya
wong uwis padhadenene
kinarya sangu lampus
tinutugkên mupung sih urip
tan wurung Pranacitra
iku ihnil mampus
êmbuh wadone iku ta
iya durung karuwan milune mati
yèn urip pa ya layak

tan cinatur lampahirèng margi
kawuwusa ing Kawiragunan
kyai tumêngung kingkine
kadya upaminipun
suduk gunting atatu kalih
kalamun kaèngêtan
mring Pranacitrèku
tan uwus raosing duka
ngônta-ônta lir lêgi gêtihirèki
katon ngalunyatira

kabupatène dèn mêjanani
mring wong bênce pece rêrècèhan
yèn tan katêmua mangke
lir punagi dèn jujul
saking marab-marabing galih
sak dhatan kaèngêtan
mring Ni Rara Mêndut
kadya tan kolu ngukuma
saking dahatira ki tumênggung brangti
tan kapadhan ing karsa

kadi sokur lamun tan kapanggih
Pranacitra tulus minggat rangkat
amung Rara Mêndut bae
katêmua linuru
ingapura sadosanèki
sanadyan bêdhad liwar
kaduga amêngku
sok uga bangun turuta
aywa mulatèying mring bedhangirèki
mituruta maring wang

robat-rabèt pan ora pinikir
maksih inganggêp prawan kêncingan
kang durung môngsa kêmbêne
lan durung suruping yun
pan mangkana ciptaning galih
lakon kang wis kalakyan
sêmada kaduwung
nguni wadone kewala
kinèn bali lanange nora praduli
dimèn kendhang ngalêndhang

ya ta wau wanci surya wukir
ki tumênggung pinarak pandhapa
kang seba mung sakarine
lan punakawanipun
andhèr mungging plataran ngarsi
ki tumênggung ngandika
marang garwanipun
kiramu Si Pranacitra
apa bisa kacandhak inggatirèki
sinusul wong maju pat

nyai ajêng aris turirèki
lêrêsipun inggih katututan
tiyang jinala ing akèh
mring pundi purugipun
minggat rangkat lawan pawèstri
pasthi randhat ing marga
tan lêpas ing purug
anggêr langkung ing pomahan
Rara Mêndut Pranacitra pan katawis
lamun wong minggat rangkat

Ki Tumênggung Wiraguna angling
ya majade bênêr ujarira
mênèkne sêkti ta priye
lamun bêr bisa mabur
tuwin bisa nora kaèksi
nyi ajêng aris turnya
sêlak mendahipun
bêgêjil sagêd digdaya
tiyang alit dhasar dosa lampah silib
mokal darbe yuwana

ya mênèkne sêkti angluwihi
dene wani ngrêbut bojoningwang
kaya wis jitus tandhinge
eca agunêm wuwus
ki tumênggung lawan kang rayi
Nyi Ajêng Wiraguna
kasaru kang rawuh
mas patih sakancanira
tur uninga prapta kandhêg anèng kori
gya lurah punakawan

matur punika mas patih prapti
anèng kori ngantya kang timbalan
ki tumênggung sru wuwuse
timbalana dèn gupuh
datan dangu mas patih manjing
andhadhap praptèng ngarsa
santak aturipun
kawula sampun dinuta
anututi Pranacitra lampahnèki
kang minggat kesah rangkat

inggih lawan Rara Mêndut Pathi
ing samangkya pan sampun kacandhak
nèng lèpèn Oya ing Nglantèng
lagya sami marau
gêbal dalêm ingkang nambangi
Pak Dogong aranira
prau wangsal-wangsul
nabrang kadi alêlumban
yèn sampuna wontên Pak Dogong wus têbih
bablas tan katututan

kinon minggirkên praunirèki
Pranacitra mêntas sêdya bôngga
nulya kaêbyuk ing ngakèh
sura pangamukipun
Pranacitra amrêjayani
pun Sêcapati pêjah
lan Wirabrajèku
bêkêl satunggil myang jajar
ingkang pêjah sakawan jisimirèki
sami kawula bêkta

Pranacitra mangke wus katali
lan Rara Mêndut kawula bêkta
sumôngga ing karsa mangke
ki tumênggung angungun
duk miyarsa aturing patih
langkung pangowêlira
kulanya kang lampus
ngandika ya nora talah
Wirabraja sun gawa prang ngêndi-êndi
kabèh padha digdaya

prang lan wong mêngkono bae mati
bocah lawas milu lara lapa
ngong durung malês gawene
kaabdèkna sang ratu
abdi dalêm boboting cilik
yèn mêngkono gêntèkna
anake kang lampus
mas patih matur sandika
jêng kiyai ngling malih marang mas patih
lah iya parènèkna

wong lêlaran lèh-olèhirèki
Pranacitra kawuk ajokêna
tak dêlênge rêraine
ya karo si mênjêrut
si sêmèrèh suwèh si dawir
bisa gawe bêncana
si uwong ra urus
cêpakna mring ngarsaningwang
gya Mas Patih Ngabèi Prawirasêkti
mring kori pananggungan

dhawuh kinèn naoskên mangarsi
Rara Mêndut lawan Pranacitra
jinagan kiwa têngêne
sumpingira tan alum
Rara Mêndut ingkang nyumpingi
binurat dhandhan-dhandhan
gêgarutanipun
ajênar galar konusan
Rara Mêndut sarwi sung gantèn sing lathi
tinampan Pranacitra

kalihira wus kerid mangarsi
Rara Mêndut lawan Pranacitra
mas patih tansah keringe
ya ta kyai tumênggung
blero driyanira ningali
nêpsu mring Pranacitra
sih marang Ni Mêndut
ki tumênggung angandika
mring kang garwa lah nyai Si Mêndut iki
jakên mring gandhok wetan

nyai ajêng angandika aris
lah payo Mêndut nyang gandhok wetan
jêng kiyai timbalane
èsmu wrat Rara Mêndut
pan pinêksa nulya wus kerid
marang ing gandhok wetan
sira Rara Mêndut
tansah alara karuna
soca balut jait sinawang alindri
ya ta kang nèng pandhapa

Kyai Tumênggung Wiragunèki
duk ningali marang Pranacitra
sakêlangkung bramatyane
tambuh paraning bêndu
ngawêt-awêt soca anggêni
sêngak dènnya| ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing akasa
tumungkula pratiwi sigra marpêki
tumêmpuh kang curiga

ngandika
hèh mas patih gupuh
Si Pranacitra ajokna
sigra Mas Patih Ngabèi Wirasêkti
angugêr Pranacitra

ki tumênggung gya ngadêg narik kris
sarwa pinandhi ingêmbat-êmbat
tinatap-tatap landhêpe
asêndhu dènnya muwus
iki wêkasamu ngaurip
sambata kang ayoga
wong tuwanirèku
tumêngaa ing ngakasa
tumungkula pratiwi sigra marpêki
tumêmpuh kang curiga

Wiraguna wau anêlasi
dhuwung dalêm panimbal luk sanga
Ki Jikja ika tangguhe
sinuduk jajanipun
murub muncar ludiranèki
Pranacitra glangsaran
sambat Rara Mêndut
lah age sira nusula
sun antèni ing bangun pangarib-arib
dhuh mirahe pun kakang

Rara Mêndut karuna mlasasih
myarsa lamun Pranacitra lunas
tinuwêg nèng pandhapane
marang kyai tumênggung
wus angêkês sêdya belani
Rara Mêndut karuna
kakang milu lampus
labête trêsna ing dika
luwang siji wong roro barêng nglêboni
andika lawan kula

Rara Mêndut sarêng aningali
Pranacitra dènnya kêlosodan
kuthah ludira jajane
anèng ing ngarsanipun
Ki Tumênggung Wiragunèki
dhuwung maksih liniga
pan dèrèng tinuruh
Ni Rara Mêndut agêpah
saking gandhok lumayu narajang wani
mring dhuwung maksih pasang

pan tumèmbêl kagyat jêng kiyai
Rara Mêndut garonjal gya niba
gêlangsaran sakalihe
pramana tatunipun
apan samya
kêkulung ati 
magêp-magêp sêsambat
kakang kula nusul
ing made pangaribaya
pagêr bumi dening kothaking wong mati
luwang sawiji kakang

ya wong roro kang sami nglêboni
dangu dènnya sami kalosodan
timpah-tinimpah kalihe
Pranacitra wus mucuk
panglayapanirèng pangèksi
kêjêp lathi cincingan
pan kadya calathu
pan inganti pasêmayan
wus andungkap marang kalanggêngannèki
Pranacitra palastra

kalihira wus samya ngêmasi
Rara Mêndut lawan Pranacitra
tatu jaja sakarone
ki tumênggung ambêkuh
kipat asta gêtun tan sipi
dubilah nora talah
priye iku mau
Si Mêndut dadak katuwak
ing kris ingwang manira dene tan uning
ingsun kagèt kewala

sarwi amundhut toya ing kêndhi
kinarya nuruh curiganira
ingkang kuthah ludirane
sawusira tinuruh
sinarungkên nulya winangking
Tumênggung Wiraguna
maksih bêndu ngungun
he lah mati karo pisan
priye mono eman têmên Dut sirèki
akaton warnanira

ing gandhok apa nora na janmi
dene bêndhetan sapirang-pirang
anyêngoh apa gawene
nyai ajêng umatur
inggih kathah pawèstri naming
weya datan uninga
pun Mêndut gènipun
lumayu marang ngajêngan
ingwang datan anyana lamun kadyèki
ambedhang tunggal bathang

Ki Tumênggung Wiraguna angling
hèh mas patih priye karêpira
si mêngkonok onggrok kuwe
linampu milu lampus
ambelani kancanirèki
si pêdhot bêdhat liwar
lalu modar tatu
êmoh dadi sêlir ingwang
bangêt têmên gone tan dhêmên lan mami
mas patih matur nêmbah

inggih têkdir pan sampun pinasthi
kêdah tan kenging kinarya wirya
manggih papa pantakane
inggih pun Rara Mêndut
tanpa damêl lamun ginalih
apan wus praptèng têmah
angandhêmi kukum
namung anggaliha tama
wajib prêlu anyampurnakakên mayit
ngamalakên ngakerat

kurmating suksma atilar jisim
amêmule pangulihe ajal
jisim marang bumi mangke
ingkang kalawan kubur
panjênêngan dalêm jêng kyai
pedah wakap sidhêkah
kautaminipun
sung pênêt ing kêmlaratan
jisim laip bongsislam pan inggih ugi
paduka kawajiban

yèn kadugèkêna tyas kang runtik
mring jisim karsa pinurak-purak
nuhun kewala karsane
kirang utamèng ngèlmu
amba datan amêmancèni
mokal yèn kalêmpita
paduka wus mêngku
saliring rèh kautaman
inggih masa kilapa paduka kyai
sangêt atur kawula

ki tumênggung angandika aris
iya bênêr mas patih turira
iyèngsun miturut bae
kang dadya prayogamu
inggih lamun parêng kiyai
pun Mêndut Pranacitra
tinunggilkên kubur
wong kalih dados satunggal
karantênetiyang punika manawi
sampun sêcan janjeyan

kula suwun panguburirèki
wontêna ing gadhuhan kawula
ing dhusun Ceporan mangke
ki tumênggung nglingnya rum
iya apa karêpirèki
ingsun paring salawat
bae mring Ni Mêndut
rongpuluh reyal wragadnya
lan maninge ngong paring salawat maring
kancanira kang pêjah

lurah roro iya nyèkêt anggris
bêkêl rongpuluh jajar limalas
iki paringêna age
kancamu ingkang lampus
anglakoni pakaryan mami
padha sidhêkahana
satutuge iku
têkane ing sèwu pisan
apan iku pratôndha asih ing mami
kongsi praptèng antaka

nyai ajêng mundhut arta nuli
prapta lajêng katur ingkang raka
gya pinaringkên mas patèh
banjur paringna gupuh
mring rayate kang sami mati
mas patih tur sandika
gya parentah gupuh
kuwandane Pranacitra
lawan Rara Mêndut kinèn bêkta maring
wismanira mas patya

wus sinucèn layonira kalih
gya pinêtak mring dhusun Ceporan
kinubur dadya sijine
têrus parikanipun
luwang siji wong ro nglêboni
apan nus tunggal karas
Pranacitra Mêndut
patine Ki Pranacitra
wanci surup kinubur sirêping janmi
anèng dhusun Ceporan

dadya katêlah prapta ing mangkin
kuburira bagus Pranacitra
yèn Jumuwah Gra Kasihe
asring katingal murub
lêlabête wong mantêp budi
suka rêna asura
lêgawa ing lampus
narima marang kukuman
tan kumêdhèp ing pati pangidhêpnèki
tan kadung kaduwungan

tan kaisèn liyaning pangèksi
nir rasane tibaning curiga
samyèng layap pangidhêpe
tan dhompo tekadipun
Rara Mêndut bae kaliling
nora kalang-alangan
gumêlênging kalbu
kang murba rasèng asmara
wus tumanêm têlênging wardaya kèksi
prapta ing padhêkikan

tan pae paesaning pangèksi
lan Rara Mêndut pabelanira
ing pati tan mangu mèngèng
sêtya ubaya tuhu
pucuking kris cinipta rêsmi
kawawas ing asmara
ing pananjakipun
tan dhompo panthênging driya
angandhêmi wangsalan parikannèki
amung Ki Pranacitra

lan Rara Mêndut roroning tunggil
gêlêng gumulung galang-gulungan
kalihe tan na bedane
dadya budinya kumpul
marma murub kuburirèki
ing dina kang utama
mangunah ing kubur
kabul dadya pakaulan
kaoling wong sapa kang arsa alaris
dènira bêbakulan

anyadrana ing kuburirèki
Rara Mêndut ing dina utama
pasthi laris dodolane
lan sapa ingkang kaul
amêmule nyadrana ngijing
kubure Pranacitra
laris mring wong ayu
tuwin yèn arsa angiwat
myang pangantèn yèn tan atut palakrami
padha sira nadara

myang wong rêmên kasukan amain
tirakata marang kuburira
pasthi sumbon krêp mênange
witne yèn ngadu sawung
glis katrima panêdhanèki
sawarnaning botohan
dherekan myang puyuh
kêcik jangkrik myang daluwang
kêplèk kècèk gimêr miwah dhadhu posing
tuwin traping ngawula

purnèng catur jêjanturannèki
panêdhake Sêrat Pranacitra
rikala wus panêrate
lèk Ruwah kaping têlu
môndhasiya misih Dal warsi
awaling manggakala
enjang tabah wolu
guwa têrus sabdèng nata
caritanya sadaya mung nêdhak sungging
dene Srat Pranacitra

nênggih ingkang karsa mangyasani
jêng sinuhun prabu kaping gangsal
kang jêjuluk Sunan Sugèh
dene sugih kalangkung
garwa putra brana mas picis
duk mangapus ruwiya
durung madêg prabu
maksih pangeran dipatya
anom mêngku nagara dibya putra ji
narendra ing Mataram

nulya tinêdhak marang kang rayi
kang sinuhun prabu kaping sapta
gêgula rênggèng karsane
winuryan kang panuju
binengkas ing gita kang tan wrin
tinulad pan tinula
tulèning pangapus
winangun ing basa jarwa
mrih tumuntur pakaryaning kang utami
mring nak putu kang maca

__________