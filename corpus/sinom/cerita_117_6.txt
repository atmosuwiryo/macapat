awit ingkang kacarita
wontên ing Aswata wukir
kawarti lêluhur ingwang
saking ibu duk ing nguni
Sang Acitraka Rêsi
sêsuta satunggal jalu
ran Rêsi Citradana
punika sêsuta kalih
kang asêpuh wasta Sang Rêsi Sucitra

kang nèm Dèwi Citraswara
kagarwèng rama narpati
patutan kula punika
etang uruting lêluri
andika lawan mami
kadang tunggil canggah tuhu
Ajar Sidhiwacana
andhêku konjêm ing siti
suka sukuring tyas kawistarèng nitya

samantara enjangira
ajar pamit dèn lilani
yèn wus parêk ing purnama
dhinawuhan wangsul malih
amirantia sarwi
ngajaka sutane jalu
matur sandika mangkat
sapraptanira ing wukir
tata-tata mêmatut pirantinira

rampunging pangupakara
mèh parêk purnama sidhi
mangkat saking Endrakila
Bangbang Sucitra tan kari
para siswa umiring
indhung-indhung ulu guntung
cantrik cèkèl puthutan
manguyu janggan wêwasi
kêbut kabèh kang kari mung sawatara

myang parèstri kang tut wuntat
sagung abêt-abêt sami
ubon-ubon lawan endhang
bidhang dhayang sontrang mêntrik
miwah para dêdungik
ngayap kanan kèrinipun
pêpikul anèng ngarsa
ki ajar anumpak sapi
sira Bangbang Sucitra wahana kuda

pasang rakiting lêlampah
têtabuhan urut margi
angklung bangkilung kêkêndhang
trêbang bêndhe myang sangkuni
gêntha kêkêlèng muni
abarungan swara umung
wong urut padêdesan
akèh samya nêningali
ana ingkang kayungyun laju tut wuntat

tangèh lamun winuwusa
rarasing samargi-margi
rong dina praptèng nagara
wus katur ing sri bupati
kya patih dèn dhawuhi
mrênahkên pondhokanipun
sugata tan kuciwa
sangkêp maneka mênuhi
duk samana Kyana Patih Tambakbaya

amanggihi tamunira
dupi nalika udani
marang sutane ki ajar
tansah nahên waspa dening
tan kasamaran yêkti
lamun iku gustinipun
putra nata pangarsa
Dyan Citrasoma ing nguni
kang ailang rusaking prajèng Mamênang

kaupaya tan kapanggya
kongsi prapta ing samangkin
nanging Radyan Citrasoma
supe marang kyana patih
dènira duk ing nguni
maksih timur durung emut
kya patih atêtanya
maring ajar bisik-bisik
kamulaning sêsuta jalu utama

Sang Ajar Sidhiwacana
wêwangsulanira ririh
bêndara sang mantrimukya
dipun sarônta ing galih
benjang kula jatèni
yèn ing karya sampun rampung
lêstantun kalampahan
dhaupipun suta mami
inggih lawan putrinipun sri narendra

kya patih sampun anduga
ing lair sasat piningit
ing batin maksih rinasa
paran wahananing dadi
marma tyas widhak-widhik
antukira kongsi surup
tansah ngudi wardaya
binudi-budi dumadi
marêk maring ngabyantarèng naranata

matur ing rèh wêwisikan
duk miyarsa sri bupati
ngungun angunandikèng tyas
baya kaelokan iki
dene ta putra mami
antuk jodho sutèng diyu
kang katêmu ing wana
Rara Têmon sun arani
iya paran yèn wus karsaning bathara

wêkasan ngandikèng patya
hèh kakang prakara iki
aywa kongsi corah-corah
bokmanawa kapiyarsi
ing arinira sori
têmah amêmugut laku
murungkên pandon dadya
kasiku ing jawata di
wantuning dyah tan bisa mot saniskara

luhung enggalna kewala
sampating sapalakarti
bawahanirèng pangantyan
daya-dayaa kapanggih
paran dadining wadi
patih sandika turipun
sarwi wotsari mêdal
mêlak kang anambutkardi
tigang dina rampunging panguparêngga

katur ing sri naranata
tan ana kang dèn waoni
samana andungkap môngsa
praptaning purnama sidhi
para wiku ing wukir
kang miyarsa akèh rawuh
angèstrèni wiwaha
dhaubing pangantyan sami
mêmanguyu pangayun-ayuning karya

wus mangkana kyana patya
lan sakancanira sami
dhinawuhan angirida
pangangtèn jalu marêngi
wanci suruping rawi
lêbune maring kadhatun
aywa kongsi kuciwa
pangarakira ing margi
rinênggaa dèn asangkêp paripurna

kya patih matur sandika
samana mèh surup rawi
pangantèn jalu ingarak
uparêngganirèng margi
maneka warna sami
samapta srining raras rum
rumêsêp sarwa sumar
sumirat amaratani
ing rêratan tanpa sêla kang tumingal

tangèh lamun winarnaa
rêrênggan uruting margi
dupi praptèng purantara
dhaubing pangantèn kalih
binayangkarya sami
sumiwèng byantara prabu
sakalihan sumêmbah
anguswa ring jêngiraji
myang padaning garwa nata Dèwi Soma

sadangunira tumingal
maring pangantèn jalwèstri
pramèswari Dèwi Soma
ana kang karasèng galih
pangantèn priya kèksi
sapukiraning wêwangun
angêblêgi kang putra
Dyan Citrasoma ing warni
datan siwah sasolah tênaganira

sangsaya waspadèng tingal
samana sang pramèswari
rumasa sampun pramana
datan darana ing galih
gupuh amêngkul maring
jangganing pangantèn jalu
sarya lara karuna
sêsambat amêlas-asih
adhuh lae kamurahaning bathara

kalinganeya samangkya
anak ingsun woding ati
katêmu mulih priyôngga
lah paran wadine iki
têka andadak dadi
yoganing pandhitèng gunung
ya ta Bangbang Sucitra
karêrantan turun tangis
wong jro pura otêr tumutur karuna

Sang Prabu Aji Pamasa
nahên waspa marêpêki
angêngimur maring garwa
mêngko-mêngko dèn aririh
aywa kageyan yayi
sarantakêna karuhun
bêbasan aywa gita
yèn durung uningèng gati
sun undange Sang Ajar Sidhiwacana

arsa takon purwanira
sêsuta jalu apêkik
saksana nuduh parêkan
animbali kyana patih
sarta kinèn angirid
sang wiku manjing kadhatun
antara dangu prapta
nulya pangantyan jalwèstri
samya kinèn angabêkti sakalihan

Sang Ajar Sidhiwacana
samana dupi udani
maring pangantèn wanudya
datan kasamaran yêkti
lamun yogyanirèstri
kang ilang duk maksih timur
sang ajar tan darana
mêngkul jôngga sarwi nangis
asêsambat dhuh Sriati sutaningwang

bagya sira wus kapanggya
dadi putraning narpati
kamayangan têmên nyawa
anyuwargakkên ing mami
Rara Têmon miyarsi
sêsambatira sang wiku
datan mèlu karuna
karana supe kapati
yèn sang aji iku kang rama priyôngga

dènnya duk kabêktyèng ditya
maksih timur durung eling
ya ta Sri Aji Pamasa
atêtanya paran marmi
pangantèn kang pawèstri
ingakên atmajanipun
pangantèn ingkang priya
iku sutane sayêkti
yèn mêngkono apa dadi têmu kadang

yêkti punika tan layak
kêna upatèng dewadi
ajar alon aturira
pukulun sang misudhèng sih
ila-ila punapi
yèn amba kang ngawu-awu
kados tan kasêmbadan
dening mring kang murbèng pasthi
dhasar inggih yêktos punika sutamba

pun Sriati wastanira
ical kala maksih alit
kaupadi tan kapanggya
kawula kintên manawi
kabêkta ing rasêksi
nguni duk môngsa panawur
akathah rare ical
kadhusthèng dityakinardi
têtawuran dhatêng Hyang Siwandakala

marmamba lajêng ngalaya
angayam-ayam wanadri
amung angèsthi antaka
saking parmaning dewadi
dumadakan amanggih
rare jalu warna bagus
kawula atêtanya
sangkan paranira kumbi
amung ngakên namanipun Citrasoma

purun kawulambil suta
amba salini wêwangi
pun Jaka Pupon punika
mawi kawula parabi
Bangbang Sucitra nguni
sapariki laminipun
sampun tri wêlas warsa
diwasanipun samangkin
amba tantun arabi sangêt lênggana

purunipun palakrama
yèn antuk atmajèng aji
wrating tiyang darbe suta
datan ketang anrang wèsthi
têmahan purun prapti
marêk ing byantara prabu
tanpa mawi larapan
umatur anjangkung aris
parikêdah anuwun nuwila gônda

kaparêng lan dados dhangan
saking karsa paduka ji
mangke sampun kalampahan
wêkasan pangantèn èstri
suta amba sayêkti
kadospundi wadosipun
têka wontên kawuryan
lampahan makatên gusti
elok têmên panduming Suksma Wisesa

Sang Prabu Aji Pamasa
miyarsa angrês ing galih
dahat ing pangungunira
wusana ngandika aris
kakang wiku samangkin
sampun kalampahan dhaub
Jaka Pupon kalawan
Rara Têmon têmah dadi
kaelokan saking karsaning bathara

bêbasan lêta samodra
lawan kalingana wukir
yèn pasthi jodho sanyata
mêsthine têka kapanggih
tanpa sarat sadawir
inggih kalampahan dhaub
mangke nêdhênge samya
mêdhar kêkêraning Widhi
dènnya karya kaelokan wus kawuryan

makatên liring kêkêran
kang badhe kawêdhar mangkin
kamulyaning bêbesanan
kakang ajar lawan mami
kula kang urun èstri
andika kang urun jalu
wêkasane punika
pun kakang urun pawèstri
magkya kula kang urun pangantyan priya

dados têmbung lintu patra
urup-urup urapsari
kula gantya awêwarah
kalawan sajarwa jati
sajatinipun inggih
pangantèn jalu puniku
putra amba pangarsa
Dyan Citrasoma wêwangi
nguni ical kala risaking Mamênang

kapanggya sawêg samangkya
andika pupu puniki
dahat katarimaning tyas
suka sukuring tyas mami
dene pangantyan èstri
punika sajatinipun
ênggèn kula amanggya
wontên dhangkaning rasêksi
purwanipun makatên kula carita

sampun tiga wêlas warsa
jêngkar ngong saking Kadhiri
awit ambujung maesa
andanu kang karya wèsthi
agung ngrêrusak maring
pagêr pagrogolan ingsun
kongsi kalunta-lunta
ing pambujung kula nguni
kang maesa andanu datan kacandhak

sabên cêlak mèh kewala
kula lêpasi jêmparing
maesa mêsat sakala
lumumpat angilat thathit
yèn têbih angandhêgi
yayah angêngerang laku
antawis pitung dina
icale maesa bothi
wontên madyaning wana Krêndhawahana

nuntên kula pinanggihan
dening Bathari Yuwati
ratuning Krêndhawahana
paring wasita sajati
yèn praja ing Kadhiri
kalaban lêlahar agung
tanpa sangkan kang tirta
kongsi tumêkèng jro puri
pira-pira wong kang kataman asmara

dene katampêk ing banjir
tanbuh ing bêbukanira
dhasar dalu praptaning we
marma sapraja ru-ara
samya gung pêpuyêngan
ana ngili ngalor ngidul
ngetan angulon samana

amung nêdya ngungsi urip
wêkasan kula tinêdah
maring wana kidul kilèn
ing Pêngging dhangkaning ditya
kinèn abêbadhea
samadyèng wana ing ngriku
têmbe dadya praja arja

saksana kula lampahi
praptaning Pêngging têmah prang
lan ditya kang anèng kono
ananging samya amênang
sagung para raksasa
pira-pira samya lampus
dening sarotamaningwang

sasinane kang ngêmasi
samya nungkul minta gêsang
purun tumut sakarsèngong
babad-babad wanawasa
nulya kula tumingal
rare èstri kawiyungyun
ing sulur woding mandira

watawise dèrèng lami
dènnya tumamèng bêbaya
kula kamiwlasên tumon
laju natasi pusara
luware datan kêna
tinakon karananipun
pijêr anangis kewala

sambate rama rasêksi
têka kolu nganiaya
mung makatên sadangune
ing nguni pamanah kula
yêkti sutaning ditya
wêkasane kula pupu
kula ambil suta amba

alajêng kula namani
pun Rara Têmon punika
ing antara ari mangke
garwa putranipun samya
nusul kapanggih arja
wadya umiring sadarum
sesaning pêjah kablabak

mung putraningong pangarsi
nguni kang dèrèng kapanggya
marmane pun Rara Têmon
kang môngka lêliru dadya
putraningsun pangarsa
garwèngong marêm tyasipun
suda wiyadining driya

dupi ing antara lami
praptaning môngsa diwasa
andika ngêbun-bun sore
dhanganing tyas arsa wruha
kadadyaning wêkasan
kula mèt sutaning diyu
antuk yoganing pandhita

têlas pangandika aji
Sang Ajar Sidhiwacana
miyarsa ngungun têmahe
sangêt suka sokuring tyas
dènnya panuju samya
manggih raharja sadarum
kaelokaning bathara

wus mangkana kyana patih
dhinawuhan awêwarta
marang para wadya kabèh
wêdharing kang kaelokan
wêkasan liru patra
putra nata ingkang jalu
sutèng ajar kang wanudya

matur sandika wotsari
mijil sampun awêwarta
kang miyarsa ngungun kabèh
ya ta winarna sadaya
sajroning pamiwahan
amung suka-suka nutug
muwah-muwuh ôndrawina

jangkêp maneka mênuhi
tan ana kang kakurangan
kongsi ing pêndhak dinane
dupi praptaning antara
ajar pamit kalilan
winêling nuntêna wangsul
têtuwi maring kang putra

myang para wiku ing wukir
kinèn samya sring tuwia
umatur sandika kabèh
angkate saking nagara
andum paran sowangan
praptèng padhepokanipun
lajêng warta-winartanan

ya ta kawuwusa malih
prajèng Pêngging Witaradya
môngsa asuji ing mangke
praptaning para narendra
ing amôncanagara
saha wadyakuswa kêbut
seba sabên tanggap warsa

wus dadya adating nguni
para nata môncapraja
mung sapisan sumiwine
sabên wêkasaning warsa
praptèng taun wiwitan
andhèrèk wiyosing prabu
ngujubakên rajawedha

lire sidhêkah sang aji
mêmule arjaning praja
pêndhak wiwitan warsane
sangkêp punang têtingalan
sarwa sri nekawarna
samana antaranipun
praptaning kang rajawedha

marêngi tanggaping warsi
wiwitan môngsa kartika
nalika duk pamancade
ing taun Jagalogêna
etang surya sangkala
gunaning wong trusing luhur
kaetang côndra sangkala

janma karya gatrèng langit
wiyosira sri narendra
angijabakên mêmule
sidhêkahan rajawedha
sawusira bojana
carikan lumèngsèr dinum
ing para wadya warata

anulya pasang piranti
têtingalan warna-warna
karya sukaning wong akèh
ana dadya parêbutan
wênèh binasmi samya
miwah ana kang kalabuh
myang binuwang ara-ara

wusnya mangkana narpati
miyos ngubêngi nagara
mariksa pasang rakite
sagung panggenaning wadya
tan ana kaliwatan
dupi têpung gêlang wangsul
siniwi ing panangkilan

samana para narpati
samya winartan sadaya
saliring rèh lêlakone
kang putra Dyan Citrasoma
kaelokaning dewa
kawuryan ingambil mantu
wêkasane liru lambang

miwiti malah mêkasi
prabu dènnya awêwarta
para nata ngungun kabèh
samya suka sukuring tyas
wus luwaran samana
cinarita praptanipun
ing wulan purnama sada

karsanira sri bupati
kang putra Dyan Citrasoma
mangkya jinunjung lênggahe
nama prabu anom ika
kabyawara warata
anèng pasewakan agung
ingestrenan para nata

myang para wiku ing wukir
mangayubagya sadaya
jumurung pangastutine
Sang Ajar Sidhiwacana
sru suka sukuring tyas
dene putranira mantu
mangkyantuk sihing ramendra

dupi ing antara ari
prabu miyos siniwaka
kadi saban kang kalakon
Kyana Patih Tambakbaya
dinangu kang anggarap
ing kutha anyar winangun
matur kantun sawatara

pangandikaning narpati
marang sagung para raja
kinèn angantia kabèh
pangalihing kutha anyar
samya matur sandika
kaparênga karsa mangun
pakuwone sowang-sowang

wus kalilan nulya pamit
sami amêmilih papan
sasênênge dhewe-dhewe
praptèng kono amêmatah
kang kinèn nambutkarya
gêlakan panggarapipun
tan alami sampun dadya

kunêng kawarnaa malih
amarêngi môngsa sitra
wiwit tanggal kapisane
budhale kang rajadarwya
isèn-isèning pura
ing antara dina rampung
tinatèng gon sowang-sowang

praptaning purnama sidhi
Sang Prabu Aji Pamasa
pindhah sagarwa putrane
myang para putra punggawa
sawadyakuswa samya
umiring sadaya kêbut
sangkêp sopacaranira

dene ingkang maksih kari
mung wong ngindhung nyagak papat
tan bisa ngusung wismane
wong ngindhung ingkang kuwawa
datan sêdya kantuna
nahan saananing ênu
lampahira sri narendra

sampun praptèng Dwarawati
amêmatah para nata
sarta sawadyabalane
ing panggonan sowang-sowang
samana winursita
pitung dina pitung dalu
prabu maksih anèng jaba

durung karsa manjing puri
nganti rampunging panata
miwah panidhikarane
pinuja mantrèng dêdupa
dening para pandhita
dupi paripurna sampun
prabu tumamèng kadatyan

abujana siyang ratri
lawan sagung para nata
myang wadya punggawa kabèh
kongsi patang puluh dina
andungkap praptèng môngsa
manggakala kang winuwus
sagunging para narendra

pamit mantuk dèn lilani
duk samana karsa nata
mangkya kinèn karya bale
manguntur ing panangkilan
myang pôncaniti samya
sinarênga adêgipun
kya patih matur sandika

kunêng prajèng Dwarawati
gantya ingkang kawarnaa
dhadhakaning kôndha mangke
kadi sarêng salampahan
graning wukir Warsasta
wontên ditya kang kasêbut
anama Raja Parwata

dènnya rêraton wus lami
balane mung brakasakan
myang para lêlêmbut kabèh
sagunging wêwêdi samya
rinèh kapangkat-pangkat
andhap luhuring lêlungguh
miwah panggaweanira

nanging pilih kang udani
dènnya maksih sêsiluman
nadyan kang parêk prajane
ratu ing Awantipura
Sang Prabu Sena Raja
sayêkti datan angrungu
yèn ana ditya rêratyan

mangkya winursitèng kawi
Sang Ditya Raja Parwata
lagi kataman wirage
kapati putêking driya
dènnya kang putra priya
nama Sang Ditya Parasu
anggung gêgubêl kewala

datan kêna dèn sayuti
pamintane maring rama
anuwun jatukramane
ingkang tansah katuwawa
katon jroning supêna
nunggal anèng tilam santun
karasa rarasing driya

amung raja putri prajèng Pêngging
nama Rara Têmon
kang dumunung anèng woding tyase
awit pawartane para pêri
kang sampun udani
maring sang rêtna yu

ngulatana ing sèwu nagari
datan ana roro
tuhu ratuning ayu warnane
nadyan ingkang para widadari
pilih kang umirib
wêwangunanipun

marma Ditya Parasu kêpati
putêking tyas kepon
kapencut ing pawarta têmahe
angêngudi ing rama yaksa ji
bisaa tumuli
dhaub lan sang ayu

rama ibu Parwata Parwati
kamiwlasên tumon
apuwara tinut pamintane
animbali Gandarwo Baidhi
prapta dèn dhawuhi
yèn arsa tinuduh

kinèn laku dhustha marang Pêngging
mèt putrining katong
kang tan kongsi kasatmatèng ngakèh
Sang Baidhi sandika wotsari
mêsat ing wiyati
wor maruta nurut

angragancang lumrang ima wèri
sinrang ngisis mring sor
asarsaran sumawur ririse
lampahira Gandarwo Baidhi
praptèng tanah Pêngging
wayah surywa surup

nahan ing rèh Gandarwo Baidhi
gantya winiraos
Rêsi Kalasuwidha wiyose
darbe suta wanodya yu luwih
apanêngran Dèwi
Sidhawati iku

wus antara warsa kambil siwi
dènira sang katong
pinacang lan sutendra kang anèm
marma anèng jro pura piningit
mangkya amarêngi
karsaning dewa gung

pan kinarya lêlakon kawarni
wayah sirêping wong
Dèwi Sidhawati arsa sêne
maring jamban parêkan kêkalih
kang umiring ngarsi
anggawa sêsuluh

duk samana Gandarwo Baidhi
samantara tumon
wanudya yu endah suwarnane
wus anyana yèn iku kang kèsthi
tan darana nuli
maniyup tumurun

dupi Dèwi Sidhawati mijil
saking jamban anjog
patataraning bèji kang kilèn
dyan sinambut maring Sang Baidhi
kabêktèng wiyati
angambara silum

sru karuna Dèwi Sidhawati
parêng cèthi karo
anjrit samya sora suwarane
kapiyarsèng nata sigra mijil
sawadya kang kêmit
parêkan dinangu

aturira miwiti mêkasi
angungun sang katong
ruditèng tyas tambuh pambudine
dyan amatah wadya kang ngulati
myang atur udani
ring kaka sang wiku

nahan gantya winursita maksih
sarênging lêlakon
putrèng Samapura ingkang anèm
apanêngran Radèn Umbulsari
karêm atêtaki
sabên-sabên dalu

anggung lunga nis amung pribadi
kongsi tumêkèng doh
nut têtirah ing wukirparane
antarantuk lêlakon sawêngi
trêkadhang rong ratri
tigang dina mantuk

ing nalika punika winarni
lampahe sang anom
praptèng tanah ing Pêngging wayahe
sirêp janma samana kapanggih
gandarwo sawiji
sarywa ngêmban sunu

lagya mothah lara-lara nangis
anggiyêng galolo
datan lilih pangêla-êlane
myang rinapu ingarih-arihi
kewran dènira mrih
mênêng sutanipun

marma mangkya pêrlu arsa panggih
kalawan sang anom
minta tulung gandarwo wuwuse
dhuh rahadèn kaparênga mugi
ambirata sêdhih
ngusadèng tyas gidhuh

suta ulun puniki anangis
panglipur tanpandon
pijêr mothah budi sadangune
paran sangkaning sagêda lilih
andika tulungi
sumôngga sang bagus

Radyan Umbulsari anauri
mangke ta dèn alon
kula takèn nama sajatine
dimèn datan karya walangati
gandarwo mangsuli
dhuh rahadèn bagus

wiyosipun kawula puniki
ratuning gandarwo
Sang Karawu kasubing wastanggèr
sutèng Raja Gandarwo Sampati
manawi sang pêkik
sagêd atêtulung

nêng-ênêngi lare lagya budi
srah jiwangganingong
sumôngga ing sakarsanta anggèr
Radèn Umbulsarimalat kang sih
wlasira kapati
nômpa astanipun

sarywa muwus lah kisanak pundi
coba kula êmong
sang gandarwo ngulungkên sutane
wus katampan ingêmban tumuli
kalela-lela ris
rinaras kêkidung

eman-eman wong bagus anangis
angur agêguyon
sun opahi kêkitiran gêdhe
yasanira Sang Hyang Ênêngjati
ilir-ilir silir
sumilir hyang bayu

isik imong sutane si kaki
kidang wulung jalon
putunèki ari môngsa kiye
gumalundhung lir padhas seladri
rupanira kadi
bugêl kayu sêmpu

kaping tiga anulya winisik
karnanira karo
cu palicu si palicu sarèh
aja nangis yèn tan bisa nolih
githokmu pribadi
cêp mênêng lês turu

sanalika mularira lilih
sutane gandarwo
amung kari kasêsêgên bae
sêmu guyu-guyu têmah guling
gandarwo udani
dahat suka sukur

tan antara amiyarsa tangis
layung-layung nglamong
ing awiyat kawuryan jatine
sang gandarwo raja muwus aris
wontên bagya mangkin
kantuna sang bagus

sigra mêsat angambara panggih
lan dhustha têtakon
lah ta sapa sira gendhong kuwe
Sang Baidhi kêtêring tyas titis
datan anauri
mung anggege laku

tinut wuri saparan tiniti
mêksa tan miraos
kongsi praptèng Parsasta wayahe
titi sunya Gandarwo Baidhi
arsa manjing puri
mangkya sang dyah ayu

tansah maksih lara-lara tangis
ngadhuh angatuhon
katuhone awak ingsun kiye
tan ana kang sêdya angulati
kabêsturon sami
wong Pêngging sadarum

ya ta sang gandarwo raja myarsi
sambat kang mangkono
wus anduga yèn iku yêktine
putrinira narendra ing Pêngging
kadhusthèng Baidhi
dinon ing alimun

matak môntra wikrama sangkali
sang raja gandarwo
manaputi Baidhi têmahe
kasulayah lir kataman tali
bayu larut kongsi
tan bisa amuwus

dyan sinambut Dèwi Sidhawati
mring raja gandarwo
sarywa matur dhuh dèwi wiyose
sampun kaduk tyas abela tampi
pun bapa puniki
dhapur kang angruruh

ing samangke kula bêkta inggih
kondur angadhaton
lan pun dhustha punika pantêse
katura ing rama paduka ji
Dèwi Sidhawati
sangsaya margiyuh

kewraning tyas manawa sinandi
upayèng gandarwo
dadya mênêng mupus ing pêpasthèn
wus mangkana gandarwo narpati
mardya mangaskrêti
mêsat saywa muwus

hèh Baidhi tut wuria aglis
ing salakuningong
dyan umiring dening kataman rèh
pakantuking aji pangaskrêti
tumutur kang kèsthi
saengga tinuntun

tan anatara lampahira prapti
ing gènnya sang anom
maksih among ing gandarwo rare
sira Raja Karawu udani
gumuyu saywa ngling
mantêp sang abagus

mangkya ulun arsa malês kang sih
bokmanawi dados
kalêrêsan sapangarahing rèh
môngka marganing antuk kamutin
yêkti dèn lampahi
kangelan rumuhun

ing samangke mupung amarêngi
bang-bang wetan katon
sayêmpraba pangalad-alade
hyang aruna mimba bangun enjing
pakantuk marsudi
budi kang rahayu

kaparênga kawula aturi
kampir wismaningong
mung sakêdhap kewala rahadèn
wontên rêmbag ingkang awigati
lan arsa wêwarti
lampah kula wau

Radèn Umbulsari anuruti
samantara katon
kadhaton mas sarwa sri rarase
sangkêp sèsinya maneka warni
padhange kapati
tanpa surywa tèngsu

praptaning jro pura gandarwo ji
lênggah ing mêmeron
para cèthi marêk saanane
samya suka dènira ningali
gandarwo lit lilih
malah enak turu

sang gandarwo raja anyawisi
lamak mas kinaos
saywa nguculakên gendhongane
wus alênggah Dèwi Sidhawati
Radèn Umbulsari
satata ing ngayun

nulya nuduh parêkan sawiji
sang gandarwo katong
tampanana bêndaramu kuwe
wus asuwe ingêmban sang pêkik
cèthi kang tinuding
anampani gupuh

alon matur gandarwo narpati
maring sakaroron
atêtanya ing sangkan jatine
lawan ingkang sinambat wêwangi
Dèwi Sidhawati
sajarwèng panguwus

sajatine ingkang asêsiwi
dityarsi kinaot
ing Malawa kasub panêngrane
Raja Kalasuwidha kawarti
trah Malawapati
mula-mulanipun

dene ibu kula ratu pêri
warna yu kinaot
Dyah Rawati punika namane
apêputra Dèwi Sidhawati
inggih awak mami
kalêbêt dèn ugung

kongsi wayah diwasa ingambil
putrangkat kinaot
dening Natèng Pêngging datan pae
lawan paratmajendra pribadi
kagyat duk miyarsi
Sang Raja Karawu

wuwusira kalingane iki
pêpulunan ingong
dhuh rahadèn dèwi ing samangke
kula pêpoyan warta sajati
botên ta mêmurih
mèt pangawu-awu

kang anama Dyah Dèwi Rawati
punika kakangbok
kadang tunggil sayayah renane
sami putra Narendra Sampati
mijil saking sori
Sang Dèwi Panurun

myarsa ngungun Dèwi Sidhawati
rawat luh karaos
lêlakone kang sarira mangke
gantya muwus Radèn Umbulsari
sajarwèng wêwangi
myang kamulanipun

kang sinêdya dènira lunga nis
sagêda kinaot
lan sasama-sama pangarahe
sabarang rèh kagunan kasêktin
antuka sajati
kang tan wowor sambu

duk miyarsa gandarwo raja ngling
apantês kemawon
radèn putra makatên èsthine
inggih pintên banggi têmbe wuri
pun paman manawi
sagêd karya gambuh

ngadoni jayèng kewuh
barang guna kasaktèn satuhu
mangke wontên sangkaning dados linuwih
suwawi sami rinêmbug
kang aiyêg sampun diyon

ngong wêwartos karuhun
wau wontên tangis kang karungu
ing awiyat kula upadi kapanggih
gandarwo kang lampah pandung
ingkang dhustha putri katong

arinta sang rêtna yu
Dèwi Sidhawati kang sinambut
angambara binêktèng Parswasta giri
kula tut wuri sapurug
dening tan antuk têtakon

dupi kapyarsa wau
sêsambating arinta dyah ayu
katuwawa tan wontên kang angulati
wadya ing Pêngging sadarum
pijêr samya kabêsturon

mêkatên kang karungu
karya padhang panggraitèng kalbu
saking dugi-dugi kalihan prayogi
panyana kula saèstu
putri Pêngging dhinusthèng wong

marma laju manungku
kang wikrama sangkali tumanduk
manaputi angganing gandarwo juti
kasulayah lêsah lêsu
sarta tan sagêd miraos

sang dèwi uwal sampun
kula candhak jrihira kalangkung
sawatawis lilih ulun bêbolèhi
sêngadi dhapur angruruh
nuntên purun kula gendhong

pangaskrêti tumanduk
dhatêng duratmaka mrih tumutur
kula mêsat angambara praptèng ngriki
pun dhustha tansah tut pungkur
katarik saking pirantos

têlas tyasira suwung
mila mangke taksih sasat bisu
lah punika tingalana kang alinggih
agung gêgenjongan janggut
gumujêng lajêng anjenggo

radyan nolih andulu
duk kawuryan yayah kawiyungyung
ngunguning tyas dènnya dahat kawlasasih
gandarwendra malih muwus
suwawi sami tinakon

ingawe sampun maju
dyan dinangu maring Sang Karawu
hèh Baidhi rowang ingsun duk samyalit
kamulanira saarju
ing mêngko têka mangkono

paran wadine iku
sun takoni sapa kang anuduh
sajarwaa kewala dimèn bisa ngling
sanalika mari bingsu
wênganing tutuk ambêngok

anggro grêng-grêng gumuruh
ing antara sarèh alon matur
dhuh Karawu atmajèng Raja Sampati
kang sampun kasub kasumbung
kaluhuraning karaton

inggih sajatosipun
saking wrating ngawula ing ratu
yêkti wajib anuju sambadèng kapti
nurut pêparênganipun
sabarang pakon linakon

mojar Raja Karawu
sapa sira kawulani iku
Sang Baidhi matur yaksendra wêwangi
Raja Parwata linuhung
ing Parswasta purèng katong

angrèh sagung lêlêmbut
sauruting pasisir lèr mirut
amiturut saparentah dèn lampahi
saking sor kamayanipun
kaidhêp hyang miwah katon

makatên purwanipun
sang yaksendra kataman tyas mèpu
putêk mêtêk yayah tan miyat wiyati
dening putranira jalu
agung gêgubêl kemawon

wasta Ditya Parasu
minta jatukrama kang satuhu
katuwawa sajroning supêna kèksi
nunggal anèng tilam santun
kang anama Rara Têmon

Putri Pêngging puniku
para pêri kang angsung pitutur
pawartine Rara Têmon ayu luwih
sor rarasing sura wadu
widagdèng wadining pandon

saking wêlasing sunu
sang yaksendra têmahan tinurut
pamintaning tanaya tan dèn sayuti
saksana kula tinuduh
marasandu durtaning don

mêsat anamun-amu
praptèng Pêngging wanci surya surup
sirêping wong uninga wontên pawèstri
katingal saking sêsuluh
warnanira yu kinaot

ing panyana puniku
Putri Pêngging saksana kasambut
kula bêkta angambara nuntên kèksi
paduka tututi wau
wahananipun tyas kepon

tanpantuk karya tuhu
angandika Sang Raja Karawu
kalingane sira kang kurang patitis
jamak wong kinongkon iku
dèn nastiti aywa keron

rahayune kaliru
kang sirambil dudu sang rêtna yu
katujua sayêkti nêmu bilai
wurung gandarwo sirèku
wêkasan dadi thongthongsot

Sang Baidhi andhêku
rawat waspa kang swanita kumyus
rumasa yèn luput muput anglimputi
kalimputan ing tyas limut
têmahan kodhêng andhongor

mèsêm Raja Karawu
wuwusira anggèr mangkya sampun
sampat warti nanging dèrèng anartani
sampeka pakartinipun
suwawi sami rinaos

karêmbag kang pakantuk
sae pundi arinta sang ayu
winangsulkên ing pura tuwin kapingit
tiningalakên yèn sampun
wontên sayêmbara katong

Dyan Umbulsari muwus
prayogine wangsula sang ayu
yèn dinangu sajarwaa kang sayêkti
wiwitan wêkasanipun
kongsi praptaning kadhaton

anging pêpantêsipun
wontêna kang minôngka pêpemut
dados tôndha yêktining rèh nawung gati
supados lulus rahayu
andika lakawan ingong

dhatêng Malawa matur
saliring rèh lêlampahan wau
dados wontên kang narima antuk kardi
gandarwo raja gumuyu
anyiwêl muwus wêwangson

lah dene têka baud
radèn karya abên manis patut
ing wêkasan dumugine kadipundi
kang sakeca babaripun
botên dados walangatos

piniyarsa pakantuk
karaoskên sinambi angantuk
ya ta Dèwi Sidhawati tukup lathi
èsêmira angacêmut
miyat cucuding gandarwo

rahadyan malih muwus
pun Baidhi kayu namanipun
antuk sunduk prayogi yèn datan munkir
saupami lala lucu
cangkême pantês dipun cor

myarsa saya angguguk
sang gandarwo raja wuwusipun
yèn makatên ing prayoginipun mawi
sarana manik santanu
panawang rèhing lêlakon

kadi musthikèng calung
anggêr dèrèng kalingga ing dalu
singa-singa kawawas yêkti kaèksi
barang solah-bawanipun
makatên ingkang kalakon

kula darbe ing dalu
saking Sang Hyang Baruna kang asung
dhatêng rama Gandarwo Raja Sampati
dhapuring manik santanu
warni kalpika sajodho

satunggal sewang patut
radèn lawan arinta sang ayu
inggih sami angagêma ali-ali
nayaka manik santanu
agung sawabibun yêktos

katura ing sang ratu
dados marganing antuk pitulung
tampi suka pirênaning tyas sayêkti
manggih kanugrahan agung
mukti sari sakaroron

punika warnanipun
mulung sampun tinanggapan laju
samya kagêm wontên ing dariji manis
gandarwo raja amuwus
lah dene saplak kemawon

suwawi mangkat gupuh
sami kula tarik aji ginung
pangaskrêti môngka panuntun lumaris
sagêd angambara silum
prapta sakêdhap kemawon

wus mangkana samya nut
angambara tan antara dangu
praptèng Pêngging lagya wayah gagat enjing
marêngi ayam tumurun
anjujug jroning kadhaton

DyahSidhawati sampun
kapêrnahkên ing panggonanipun
winulang rèh wêwêling sajarwa jati
kalamun ana pandangu
aywa tumpang-suh lan dhompo

sang gandarwendra jalu
Radèn Umbulsari datan kantun
praptèng Wukirkidul ing wayah byar enjing
panggih lan dityarsi sampun
matur saliring lêlakon

kampitèng tyas sang wiku
angandika rahayune iku
durung ana lêlayu saka ing Pêngging
yèn karuhunana laku
baya dadi rudah ingong

lah ta adhi Karawu
prayogane padha makidhupuh
marêk maring Pêngging mangkya saantawis
bisaa matur sêsurup
cumadhong dhawuhing katong

mangayubagyèng wuwus
Sri Karawu ring kaka sang wiku
samana duk sadhawuh wijiling rawi
prapta dutanira prabu
sung wikan rèhing lêlakon

mèsêm dityarsi muwus
hèh caraka sapungkurirèku
petangane wus katêmu bali maning
saking parmaning dewa gung
amung kinarya lêlakon

duta nata andhêku
dahat suka sukuring tyasipun
angandika malih sang ditya maharsi
mêngko saantara dhawuh
ingsun marêk ing sang katong

sira bêcik angrantun
lon-alonan kewala pakantuk
sang gandarwo raja matur pamrayogi
tinarik ing aji ginung
pangaskrêtining rèh kepon

dimèn sagêd tumutur
angambara enggal lampahipun
kasêmbadaning tyas sang ditya maharsi
dupi wus samaptèng rêmbug
ubaya angkating kono

ing wayah patang dhawuh
parêng sami angambara muluk
duk têngange praptèng Pêngging Dwarawati
nahan nalika maniyup
wangsul ingkang kacariyos

Dyah Sidhawati wau
katupiksèng nata wus dinangu
matur purwa madya wusananira tri
narendra miyarsa ngungun
wêkasan kalpika tinon

punang manik santanu
kawawas wus kadulu ing dalu
solahira kang dhusthèng gandarwo juti
kongsi dènnya tuk pitulung
wangsul maring jro kadhaton

kacaryaning tyas prabu
wali-wali dènira andulu
pinaringkên malih kataman sang dèwi
narendra mijil anuduh
wadya punggawa kang caos

kinèn nimbali gupuh
maring Patih Tambakbaya sampun
kerid marêk ing ngabyantara narpati
winartan ing rèh sadarum
patih miyarsa anjomblong

katungka praptanipun
sang dityarsi ingancaran sampun
praptèng ngarsa winarah wartaning ratri
ngunguning tyas gantya matur
kayêktèning kang lêlakon


wontên kôndha kadulu
saking sêsran kang manik santanu
kawawasa waskitha ing rèh sajati
katur tinupiksa sampun
ngungun tyas narendra tumon

dening manik santanu
sama rupa kêmbar warnèng wangun
lan kalpikanira Dèwi Sidhawati
tan ana siwah sarambut
padha kanthi pranawèng don

bedane amung sumunu
sênêning praba dumêling
kalpikanira sang rêtna
sumirat sorot sêsiring
sêsraning Dyan Umbulsêkar
kuciwèng ujwala wingit

angandika sang aprabu
lah kaka rêsi sayêkti
akarya ngunguning driya
dening kalpika puniki
sarupa kêmbar warnanya
lawan kaèksi duk enjing

pun Sidhawati ing wau
mintokakên ali-ali
sasampuning awêwarta
lêlampahanirèng ratri
mangkya kularsa mariksa
sarana takèn pribadi

uruting lampahanipun
kang dados moga rumiyin
awit saking duratmaka
inggih Gandarwo Baidhi
Sang Rêsi Kalasuwidha
mangayubagya sarya ngling

hèh Baidhi dèn amaju
arsa kapariksèng aji
Baidhi marêk mangarsa
wotsari konjêm ing siti
angandika sri narendra
sajarwaa sun takoni

paran ta kamulanipun
sira suwitèng yaksa ji
manawa kalêbu warga
tunggal bangsanirèng nguni
Baidhi matur anêmbah
pukulun kangjêng dewaji

pêjah gêsang amba konjuk
sumanggèng karsa narpati
pun patik matur sajarwa
makatên ingkang pawarti
Ditya Raja Merupadma
ing Manimantaka nagri

golongan têbu sauyun
tunggil guru lan pun kaki
Gandarwo Bêbiro samya
siswaning Wabrusa yêkti
punika buyut kawula
kang nganakakên pun kaki

Gandarwo Bêbiro wau
sudarmèng Barikung yêkti
inggih punika ramamba
makatên lamun winilis
Raja Merupadma sasat
kadanging Bêbiro nguni

Merupadma asêsunu
nama Yaksendra Martiki
saksat kadanging ramamba
gandarwo Barikung nguni
Ditya Martiki sêsuta
Raja Parwata puniki

saksat kadang amba tuhu
parikramaning yaksa ji
ing kawula têmbung kakang
arêsêp rumakêt kadi
kadang tunggil yayah rena
tanpa subasita yêkti

mila nalikaning dangu
saking sabrang angajawi
anjujug wukir Parswasta
amung lawan garwa siwi
agung anggêlar kamayan
mayaning wisaya wèsthi

kathah lêlêmbat anungkul
sor kamayanira sami
sumawita piniluta
kapangkat ingkang lêlinggih
amba myarsa tiwikrama
mangsah mêmasang kasaktin

kasoran têmah anungkul
pajar-pinajaran warti
amba kinulawisudha
môngka pramukaning dasih
wadya barat brakasakan
sadaya amba wêngkoni

dupi ing antawis taun
yaksendra nandhang kêkêling
dening putranira priya
Ditya Parasu marsudi
amêminta jatukrama
Rara Têmon kang wêwangi

putri ing Pêngging pambayun
agung kasupênèng ratri
datan kenging pinambêngan
wêkasan amba tinuding
marasandi anrang baya
kinèn andhustha sang putri

sandika mêsat aniyup
praptèng Pêngging surup rawi
dupi wanci sirêp janma
uninga wontên pawèstri
taruntunan suluh pandam
katingal warnanira di

saking panyana puniku
putri ing Pêngging sayêkti
kawula datan darana
anambut dhatêng sang dèwi
kabêkta ngambarèng wiyat
dupi andungkap mèh prapti

wontên ingkang anênukung
Raja Karawu tut wuri
puwara amba kataman
ing kamayan manaputi
têmah kepon tyas kasrêpan
sanèskarèng ôngga tistis

sang putri kenging sinambut
dening gandarwo narpati
kabêkta mêsat saksana
amba tumutur katarik
saking guna kasantikan
aji ginung pangaskrêti

tumamèng kayanganipun
kapanggih lawan sang pêkik
Dyan Umbulsari punika
ing antawis dangu sami
mêsat praptèng purantara
amrênahakên sang putri

nuntên mêsat malih rawuh
ing Giridaksina panggih
lawan sang dityarsi raja
wêkasanipun dumugi
ing ngabyantara narendra
têlas aturing Baidhi

myarsa sukèng tyas sang prabu
gantya kang dinangu malih
sira sang gandarwo raja
umatur sajarwa jati
pukulun sri naranata
makatên ing wau ratri

amba nandhang tyas margiyuh
dening pamularing siwi
tan kèndêl kalela-lela
malah andaluya budi
dahat kawêkèn kawula
mijil sajawining panti

kapanggih lawan sang bagus
inggih Radèn Umbulsari
sagêd têtulung angêmban
linela-lela nulya ris
rinaras basa srênggara
sinawung kidung rêrêpi

kèndêl ing pamularipun
sutamba puwara guling
taksih wontên ing êmbanan
nuntên kawula miyarsi
dyah karuna ing awiyat
sambatipun amlasasih

amba mêsat duk andulu
wontên gandarwendra juti
angêmban wanodya endah
laju kawula tut wuri
tan samar lamun punika
yêkti Gandarwo Baidhi

kawula takèn tan antuk
praptaning Parswasta giri
sangsaya rumaos wêlas
miyarsa sambating tangis
anggung atuhon anêtah
dhatêng para wadyèng Pêngging

sami kabêsturon tuhu
dening tan wontên nututi
kawula sampun anyana
yèn yêkti putri ing Pêngging
kabêktèng gandarwo dhustha
amba sanalika runtik

dening katambêtan tangguh
tanpantuk patakèn mami
têmah mêmatak kamayan
môntra wikrama sangkali
tumanduk ing duratmaka
rêbah lir kataman tali

lawan anêmahi bisu
uwal pambêktaning putri
kawula sambut saksana
masang aji pangaskrêti
saryya mêsat angambara
Baidhi tansah tut wuri

katarik ing aji ginung
guna sakti pangaskrêti
praptèng kahyangan kawula
sang putri amba takèni
sajarwa jatining nama
lawan ingkang asêsiwi

kawula miyarsa ngungun
mangsuli sajarwa jati
lamun sang dèwi punika
pulunan amba pribadi
atmajaning kadang wrêdha
kang anama Dyah Rawati

kagarwèng Sang Ditya Wiku
Kalasuwidha ing nguni
makatên kamulanira
kakangbok Dèwi Rawati
kenging upatèng namendra
Gandarwo Raja Sampati

nêmahi kasmala luyut
waluya dening dityarsi
kangbok laju sumawita
pasrah karatoning pêri
parahyangan wukir Oya
sumanggèng karsa sumiwi

katampèn salajêngipun
kagarwa ngantos sêsiwi
mangsuli atur kawula
dupi Dèwi Widhawati
têtêp yèn pulunan amba
sanalika kang kaèsthi

pinarêngêna puniku
saking karsaning dewadi
ing têmbe lulus dhaupa
lawan Radèn Umbulsari
dening amba kapotangan
kèndêling rare anangis

wontên kang minôngka pemut
tôndha yêktining pangèsthi
warni kalpika sapasang
manik santanu ing nguni
pêparinging Hyang Taruna
ing rama Raja Sampati

kadi musthikaning calung
kuwasanipun kinardi
mawas salwir solah bawa
anggêr taksih amarêngi
saratri praptèng raina
dèrèng salin dalu malih

singa winawas kadulu
solah bawanipun sami
kalpika manik samana
kawula sungkên supadi
kagêma satunggal sowang
ing rahadyan putra putri

wêling kawula ing dalu
marganing antuk kamuktin
katura ing sri narendra
dupi sampun samya tampi
kawula bêkta umêsat
praptèng pura gagat enjing

Dèwi Widhawati sampun
kawula prênahkên munggwing
panggenanipun priyôngga
amba laju lumastari
dhatêng ing Giridaksina
panggih lan kakang dityarsi

dumugi salajêngipun
marêk ing ngabyantara ji
aturing gandarwo raja
têlas miwiti mêkasi
sukèng tyas narendra myarsa
angliring raka dityarsi

saryya lon andikanipun
punapa makatên yêkti
kang raka matur sajarwa
inggih tan siwah samênir
pun Karawu aturira
duk kawula antuk rabi

prabu mèsêm saryya manggut
asmu suka rênèng galih
ing tanduk tanggaping raka
wêkasan Dyan Umbulsari
dinangu matur anêmbah
pukulun kangjêng dewaji

makatên kamulanipun
marmamba asring angingkis
kesah anis mung priyôngga
agung anggagat saratri
saking rudahing wardaya
dening rumaos kawuri

wontên kadang amba sêpuh
pawèstri ingkang wêwangi
Dyah Sêndhangsari punika
warnendah sarwa rêspati
sandeyaning tyas kawula
manawi sampun akrami

yêkti punika anggayuh
karaton ing Samapuri
pangèsthining tyas sagêda
gumantyèng rama ing wuri
badan kawula kapiran
paran puwarèng kadadin

ing têmahan amêmuntu
amantyaning tyas sayêkti
tan ketang durgamèng garwa
wisata nis andêrpati
patataraningparasdya
kaot kalawan sasami

samukawis rèh linuhung
antuka ingkang sajati
sampun keron kasamaran
sampurnaning paramèsti
makatên pangèsthining tyas
sanityasa ngingkis ratri

kalunta-lunta kalantur
tumutur tirahing wukir
kapanggih lawan Gandarwa
Raja Karawu marêngi
angêmban atmaja priya
kang amular tan suririh

katulung malah andarung
ingarih-arih tan ririh
mila amba kang sinambat
anglela-lela supadi
mèndêl panangising suta
kalampahan dados lilih

tumuntên Raja Karawu
miyarsa tangising èstri
anglêlayung ing awiyat
sanalika mêsat aglis
wangsul angêmban wanudya
kairing gandarwo juti

tumamèng kahyanganipun
amba tumutur tut wuri
sang rêtna sampun sumalah
lênggah ing pramana rukmi
kawula sami satata
ing ngarsaning gandarwo ji

tinakenan sang dyah ayu
wêwarti sajarwa jati
nuntên têtanya ing amba
inggih sajarwèng mawanti
gandarwo raja miyarsa
sukèng tyas nitya katawis

amba lawan sang rêtna yu
sinungan kalpika sami
satunggal sewang punika
manik santanu wêwangi
kuwasanipun kinarya
mawas solah-bawèng ratri

wêlinging 

 Raja Karawu
sêsran kêkalih prayogi
katur ing jêng padukendra
dados jalaran kamuktin
dupi rampunging pirêmbag
kabêkta umêsat sami


ing gagat enjing maniyup
anjog salêbêting puri
sang dyah kaprênahkên ing gyan
gandarwendra mêsat malih
prapta ing Giridaksina
panggih lawan ditya rêsi


salajêngipun pukulun
marêk ing ngarsendra mangkin
angaturakên kalpika
ya ta Radèn Umbulsari
têlas ature wotsêkar
prabu sukèng tyas miyarsi


wêkasan ngandika arum
ingsun atêtakon kaki
kadangira nini Sêndhang
yêkti wus diwasa mangkin
apa ayu warnanira
ingsun wruh duk maksih cilik


ala kau kidhung widhung
matur Radèn Umbulsari
pukulun sri naranata
kakang êmbok Sêndhangsari
mangkya pamoripun pêcah
cêmêngipun dados manis


kau kidhungipun mantun
dados luwês mêrakati
angandika sri narendra
yèn mangkono iku bêcik
sun pundhut mantu priyôngga
ing samêngko kakang patih


mataha wadya kang patut
amundhut Si Sêndhangsari
kyana patih awotsêkar
ngandika malih sang aji
lah kulup kalinganeya
sira sandeya ing wuri



nanging sajatine kulup
waris iku kang awajib
iya amung putra priya
dene ta anak pawèstri
waris wênang aranira
andhêku Dyan Umbulsari


asrêp ing tyas marigiyuh
saengga tarulata nglih
kawarsan ing labuh kapat
malih andikanira ji
kakang maha rêsi ditya
prayoginipun samangkin


pun Baidhi dimèn mantuk
wontêna ingkang wêwarti
ring yaksendra kang anduta
dados tanpa walangati
Dityarsi Kalasuwidha
mangayubagyèng karsa ji


Baidhi kalilan mantuk
wotsari mêsat tumuli
nanging tan arsa wangsula
maring ing Parswasta giri
sandeyaning kang wardaya
manawa antuk rêruntik


dadya sumêdya anglangut
tanbuh paranirèng kapti
praptaning wana Kandhaka
maniyup sampun kapanggih
Gandarwo Raja Bahlika
anèng sor pucung alinggih


Pocung
iya iku kaprênah martuwanipun
Sang Baidhi dadya
kaipe ring wrahaspati
gandarwendra tanah ing wana Kandhaka


nanging sêngpuh Sang Baidhi prênahipun
nalika samana
Bahlika uningèng wadi
lamun mantukira nandhang wancakdriya


marma laju tinajug kewala iku
Baidhi sajarwa
Sri Bahlika muwus malih 


angantia besuk sira kaupaya


ing ratumu nora dadi runtikipun
malah kapiluta
pinasrahan barang gusthi
agal lêmbut sira ingkang kapracaya


barang rêmbug tan tilar ing sira kulup
mituhu ing warah
sira Gandarwo Baidhi
dadya kèndêl nganti nèng wana Kandhaka


kalihipun tansah sami ulah rêmbug
rimbaging wêwêran
winarah salwir kajatin
wus mangkana tan kawarna ing rèhira


mangkya wangsul malih wau sang aprabu
dèrèng aluwaran
ditya rêsi matur aris
pun Baidhi rumaos wirang mantuka


milanipun kalajêng kesah anglangut
nanging tan alama
pun Baidhi kumpul malih
lan ratune malah dahat piniluta


yèn anglurug pinasrahan barang rêmbug
marma ing samangkya
kêdah prayitna sayêkti
tan awande andon yuda lan yaksendra


sang aprabu miyarsa dahat angungun
kya patih sawadya
kinèn samya yitnèng wèsthi
samaptaa satataning andon yuda


Sang Karawu dhinawuhan sabiyantu
umatur sandika
sampun sandeya ing galih
dhasar sêdya labuh prang sabayantaka


luwar sampun sowang-sowang anakipun
samya kaubayan
wangsul ing purnama sidhi


jroning môngsa wisaka karsa narendra


amêmangun wiwaha atmaja jalu
Radyan Citrasoma
antuk Dèwi Sêndhangsari
sinarêngkên Dèwi Sidhawati mangkya


lulus dhaub lawan Radèn Umbulsantun
samya ngèstrènana
panggihing putra lan putri
dimèn dadya widada sidyèng parasdya


ya ta wau kya patih sampun anuduh
Arya Wanabaya
angêmban timbalan aji
maring Samapura kinèn angirida


sowanipun sira dewa katong prabu
saha garwa putra
tinimbalan maring Pêngging
enjing pangkat sore praptèng Samapura


wus kapangguh lawan dewa katong prabu
sampun dhinawuhan
karsanira sri bupati
katanggapan ing antara dina pangkat


tan akantun garwa putra samya tumut
wadya sawatara
praptèng Pêngging Dwarawati
wus anjujug pakuwonira priyôngga


enjang katur ing jêngira sang aprabu
sampun jinatenan
ing karsa dhaubing siwi
matur dahat mangayubagya sumôngga


gancangipun ing kôndha andungkap sampun
purnamèng wisaka
praptanira sang dityarsi
sarêng lawan Karawu Gandarwo Raja


tan winuwus pangupakarèng praja gung
jroning pamiwahan
dhaubing pangantèng kalih


atmajendra Radyan Arya Citrasena


mangkya antuk Dèwi Sêndhangsari iku
Radèn Umbulsêkar
dhaub lan Dyah Sidhawati
sarêng samya binayangkarya samana


sang aprabu andhatêngkên sukèng kalbu
balabur baksana
sarwa maneka mênuhi
saha wadya tan ana sangsayanira


sampat sampun sapasar samya kaundhuh
ring prabu kanoman
enjang katampèn ing patih
binawahan saengga duk panggihira


praptanipun ing pêndhak ari puniku
akêkirap marang
pakuwon ing Samapuri
winiwaha pamurwèng raras kawuryan


duk puniku Gandarwo Raja Karawu
agung amêmulang
maring pangantyan kêkalih
salwiring kang guna sakti kasantikan


sampun putus tatas sandining pangawruh
wiwarèng kawiran
tan kewran rèhing piranti
sasat sami tumamèng alam limunan


mangkana wus ing antara ditya wiku
lan gandarwo raja
samya marêk ing ngarsa ji
pamit mantuk ananging dèrèng kalilan


karsa prabu kinèn angantia iku
patang puluh dina
banguning pangantèn malih
sakalihan ature datan lênggana


nahan uruting rèh mangkya kang winuwus
ing wukir Parswasta
Yaksendra Parwata 

 maksih
tansah dènnya kaudi dening atmaja


Sang Parasu ngêsuk tan kêna sinayut
ing pamintanira
kaidènana supadi
widadaa arsa tumindak priyôngga


awit sampun tita ing pangantinipun
mèh antara môngsa
sira Gandarwo Baidhi
durung prapta ing wêkasan tanpa warta


duk angrungu sira sang raksasa prabu
aturing atmaja
sanalika katêtangi
ruditèng tyas wirôdha datan darana


anênutuh tiwase sariranipun
anuduh gandarwa
wusana nora nguwisi
angas bae ambaèkake wicara


marma laju animbali Sang Brakuthu
banaspati raja
dhinawuhan maring Pêngging
sarta mawa srat panglamar paripêksa


yèn saarju sayêkti lulus rahayu
manawa tinulak
kalilan amasesani
Sang Brakuthu wotsari matur sandika


tan adangu ing panitranira rampung
kang gurit kanaka
sastra sudibya di murti
martokara ing wêkasan paripêksa


mulung sampun tinanggapan sêratipun
winêling wisikan
wotsari mêsat tumuli
kairingkên marang wadya brakasakan


lampahipun margèng soring bumi anrus
mangidul kewala
ngancas mangilèn sakêdhik
samantara prapta

nuju pasewakan


sang aprabu miyos siniwèng wadya gung
kabèh samya kagyat
dening kampitèng pratiwi
sarta ana kukus kumêlun limêngan


limutipun lir pêpêdhut angêndhanu
dupi ing antara
kawistara ana kèksi
brakasakan saking bumi wijilira


sarêng anglur maneka warna lumintu
kala rupa rudra
Druwakendra banaspati
tan pantara tarap anèng ngarsa nata


ana wujud gêmbung tanpa bau suku
kang suku kewala
tanpa murda tanpa rai
ana bau tanpa suku tanpa muka


wênèh balung tanpa kulit daging iku
ana rupa êndhas
galundhungan tanpa sikil
tangèh lamun winarna kang salah rupa


samya timbul anèng ngarsa marikêlu
prabu saha wadya
ngungun dènira ningali
ana ingkang èsmu giris kamigilan


sang aprabu alon dènira andangu
hèh sirèku apa
dene têka mêmêdèni
saka ngêndi pinangkamu angakua


lan sêdyamu apa praptèng kene iku
Sang Brakuthu nêmbah
anuwila matur mèt sih
dhuh pukulun pun patik tadhah dêduka


dene purun nêmpuh byat saruning siku
prapta tanpa sangkan
miwah cêcalu rumiyin
saking awratipun dinutèng

narendra


sang aprabu malih angandika arum
lah dinuta apa
ing ratunira sayêkti
sun lilani sajarwa jatining sêdya


Sang Brakuthu mèt surat wotsari matur
pukulun kawula
nyaosakên pangabêkti
saking rayi paduka Raja Parwata


kang ngadhaton ing Parswasta wiyosipun
kawula dinuta
angaturakên kintaki
kirangane ngukara nuwun aksama


sang aprabu mèsêm ananggapi sampun
nalika binuka
kacaryan dera ningali
kang akaras kancana tulisan cahya


sastra bagus mawa gônda marbuk arum
bêbuka mangkana
hong siwa wisesa jati
mahamayu ri maha yun mananggapa


têgêsipun dhuh Hyang Wisesa satuhu
kuwasa sung arja
dhatêng kang arsa nampèni
lajêngipun pinèt jarwanya kewala


sêrat atur pangabêkti wantu-wantu
ari Sang Raksara
Raja Parwata wêwangi
kang dumunung wontên ing giri Parswasta


mugi lulus katura ing kaka prabu
Sri Aji Pamasa
prajèng Pêngging Dwarawati
kang wibawa ambawani ing buwana


amêmayu kawiryan wahyaning wahyu
yayah hyang surendra
paramartotamèng dadi
widagda ring danurdhara danopaya


kang

sinungku pangastawèng darmakèstu
mirut sèsining rat
tanpa linawan ing jurit
srah jiwangga amêmuji dirga yuswa


ing sasampuning punika wiyosipun
kula atur wikan
ing paduka kaka aji
pulunan ta kang môngka prabu taruna


ajêjuluk inggih Sang Ditya Parasu
kataman wiyoga
kasmaran sumpênèng ratri
kèksi asta lungiyan lawan wanudya


suwarna yu Rara Têmon namanipun
kawarti punika
putra paduka pangarsi
ingkang dadya woding tyas dinama-dama


mangkya lamun kaparênga kaka prabu
putranta pangarsa
pun Rara Têmon prayogi
dimèn dados usadaning larasmara


dhaubipun lawan pun Ditya Parasu
tumuntên sagêda
kalampahan miwahani
sapintêna sukaning tyas sanityasa


dene lamun wontên pêpacanganipun
mugi kawandèkna
yèn sampun apalakrami
dèn pêgatna paduka mundhut punapa


yêkti wujud sami sanalika katur
makatên punika
yèn saarju ing panggalih
inggih lulus ing karaton padukendra


yèn tanpa yun anuruti ing panuwun
kula erang-erang
sayêkti tumamèng wèsthi
tuwas tiwas ing wêkasan kasangsara


dèn aemut rêngên ta hèh kaka 

 prabu
prabawèng arinta
triloka tanpa sêsiring
sor suraning Hyang Sasadhara Kawêkas


titi sampun sinimpên sotèng tyas prabu
mèsêm angandika
sapa aranmu sayêkti
Sang Brakuthu umatur sajarwèng nama


duk rumuhun têdhak Ditya Rambuculung
turasing Jantaka
angandika sri bupati
yèn mangkana kalêbu trahing utama


hèh Brakuthu rèhning sira kang lumaku
ingsun apitaya
ing santa sêtyanta yêkti
nora susah mangsuli nuwala patra


iya muhung wêkas ingsun kang satuhu
kamot anèng sira
ujêr wus amisesani
dutotama widagda karya sambada


wruhanamu ing karsane yayi prabu
salah sêsurupan
sajatine kang wêwangi
Rara Têmon iku anak mantuningwang


kang sêsunu Sang Sidhiwacana Wiku
têmbung liru patra
dhaube lan putra mami
sih-sinihan yayah mimi lan mintuna


duk angrungu sang banaspati Brakuthu
ngungun asmu erang
kewran dènnyamrih malat-sih
sanalika salin ciptanirèng wuntat


Raja Karawu
sêsran kêkalih prayogi
katur ing jêng padukendra
dados jalaran kamuktin
dupi rampunging pirêmbag
kabêkta umêsat sami


ing gagat enjing maniyup
anjog salêbêting puri
sang dyah kaprênahkên ing gyan
gandarwendra mêsat malih
prapta ing Giridaksina
panggih lawan ditya rêsi


salajêngipun pukulun
marêk ing ngarsendra mangkin
angaturakên kalpika
ya ta Radèn Umbulsari
têlas ature wotsêkar
prabu sukèng tyas miyarsi


wêkasan ngandika arum
ingsun atêtakon kaki
kadangira nini Sêndhang
yêkti wus diwasa mangkin
apa ayu warnanira
ingsun wruh duk maksih cilik


ala kau kidhung widhung
matur Radèn Umbulsari
pukulun sri naranata
kakang êmbok Sêndhangsari
mangkya pamoripun pêcah
cêmêngipun dados manis


kau kidhungipun mantun
dados luwês mêrakati
angandika sri narendra
yèn mangkono iku bêcik
sun pundhut mantu priyôngga
ing samêngko kakang patih


mataha wadya kang patut
amundhut Si Sêndhangsari
kyana patih awotsêkar
ngandika malih sang aji
lah kulup kalinganeya
sira sandeya ing wuri



nanging sajatine kulup
waris iku kang awajib
iya amung putra priya
dene ta anak pawèstri
waris wênang aranira
andhêku Dyan Umbulsari


asrêp ing tyas marigiyuh
saengga tarulata nglih
kawarsan ing labuh kapat
malih andikanira ji
kakang maha rêsi ditya
prayoginipun samangkin


pun Baidhi dimèn mantuk
wontêna ingkang wêwarti
ring yaksendra kang anduta
dados tanpa walangati
Dityarsi Kalasuwidha
mangayubagyèng karsa ji


Baidhi kalilan mantuk
wotsari mêsat tumuli
nanging tan arsa wangsula
maring ing Parswasta giri
sandeyaning kang wardaya
manawa antuk rêruntik


dadya sumêdya anglangut
tanbuh paranirèng kapti
praptaning wana Kandhaka
maniyup sampun kapanggih
Gandarwo Raja Bahlika
anèng sor pucung alinggih


Pocung
iya iku kaprênah martuwanipun
Sang Baidhi dadya
kaipe ring wrahaspati
gandarwendra tanah ing wana Kandhaka


nanging sêngpuh Sang Baidhi prênahipun
nalika samana
Bahlika uningèng wadi
lamun mantukira nandhang wancakdriya


marma laju tinajug kewala iku
Baidhi sajarwa
Sri Bahlika muwus malih 


angantia besuk sira kaupaya


ing ratumu nora dadi runtikipun
malah kapiluta
pinasrahan barang gusthi
agal lêmbut sira ingkang kapracaya


barang rêmbug tan tilar ing sira kulup
mituhu ing warah
sira Gandarwo Baidhi
dadya kèndêl nganti nèng wana Kandhaka


kalihipun tansah sami ulah rêmbug
rimbaging wêwêran
winarah salwir kajatin
wus mangkana tan kawarna ing rèhira


mangkya wangsul malih wau sang aprabu
dèrèng aluwaran
ditya rêsi matur aris
pun Baidhi rumaos wirang mantuka


milanipun kalajêng kesah anglangut
nanging tan alama
pun Baidhi kumpul malih
lan ratune malah dahat piniluta


yèn anglurug pinasrahan barang rêmbug
marma ing samangkya
kêdah prayitna sayêkti
tan awande andon yuda lan yaksendra


sang aprabu miyarsa dahat angungun
kya patih sawadya
kinèn samya yitnèng wèsthi
samaptaa satataning andon yuda


Sang Karawu dhinawuhan sabiyantu
umatur sandika
sampun sandeya ing galih
dhasar sêdya labuh prang sabayantaka


luwar sampun sowang-sowang anakipun
samya kaubayan
wangsul ing purnama sidhi


jroning môngsa wisaka karsa narendra


amêmangun wiwaha atmaja jalu
Radyan Citrasoma
antuk Dèwi Sêndhangsari
sinarêngkên Dèwi Sidhawati mangkya


lulus dhaub lawan Radèn Umbulsantun
samya ngèstrènana
panggihing putra lan putri
dimèn dadya widada sidyèng parasdya


ya ta wau kya patih sampun anuduh
Arya Wanabaya
angêmban timbalan aji
maring Samapura kinèn angirida


sowanipun sira dewa katong prabu
saha garwa putra
tinimbalan maring Pêngging
enjing pangkat sore praptèng Samapura


wus kapangguh lawan dewa katong prabu
sampun dhinawuhan
karsanira sri bupati
katanggapan ing antara dina pangkat


tan akantun garwa putra samya tumut
wadya sawatara
praptèng Pêngging Dwarawati
wus anjujug pakuwonira priyôngga


enjang katur ing jêngira sang aprabu
sampun jinatenan
ing karsa dhaubing siwi
matur dahat mangayubagya sumôngga


gancangipun ing kôndha andungkap sampun
purnamèng wisaka
praptanira sang dityarsi
sarêng lawan Karawu Gandarwo Raja


tan winuwus pangupakarèng praja gung
jroning pamiwahan
dhaubing pangantèng kalih


atmajendra Radyan Arya Citrasena


mangkya antuk Dèwi Sêndhangsari iku
Radèn Umbulsêkar
dhaub lan Dyah Sidhawati
sarêng samya binayangkarya samana


sang aprabu andhatêngkên sukèng kalbu
balabur baksana
sarwa maneka mênuhi
saha wadya tan ana sangsayanira


sampat sampun sapasar samya kaundhuh
ring prabu kanoman
enjang katampèn ing patih
binawahan saengga duk panggihira


praptanipun ing pêndhak ari puniku
akêkirap marang
pakuwon ing Samapuri
winiwaha pamurwèng raras kawuryan


duk puniku Gandarwo Raja Karawu
agung amêmulang
maring pangantyan kêkalih
salwiring kang guna sakti kasantikan


sampun putus tatas sandining pangawruh
wiwarèng kawiran
tan kewran rèhing piranti
sasat sami tumamèng alam limunan


mangkana wus ing antara ditya wiku
lan gandarwo raja
samya marêk ing ngarsa ji
pamit mantuk ananging dèrèng kalilan


karsa prabu kinèn angantia iku
patang puluh dina
banguning pangantèn malih
sakalihan ature datan lênggana


nahan uruting rèh mangkya kang winuwus
ing wukir Parswasta
Yaksendra Parwata 

 maksih
tansah dènnya kaudi dening atmaja


Sang Parasu ngêsuk tan kêna sinayut
ing pamintanira
kaidènana supadi
widadaa arsa tumindak priyôngga


awit sampun tita ing pangantinipun
mèh antara môngsa
sira Gandarwo Baidhi
durung prapta ing wêkasan tanpa warta


duk angrungu sira sang raksasa prabu
aturing atmaja
sanalika katêtangi
ruditèng tyas wirôdha datan darana


anênutuh tiwase sariranipun
anuduh gandarwa
wusana nora nguwisi
angas bae ambaèkake wicara


marma laju animbali Sang Brakuthu
banaspati raja
dhinawuhan maring Pêngging
sarta mawa srat panglamar paripêksa


yèn saarju sayêkti lulus rahayu
manawa tinulak
kalilan amasesani
Sang Brakuthu wotsari matur sandika


tan adangu ing panitranira rampung
kang gurit kanaka
sastra sudibya di murti
martokara ing wêkasan paripêksa


mulung sampun tinanggapan sêratipun
winêling wisikan
wotsari mêsat tumuli
kairingkên marang wadya brakasakan


lampahipun margèng soring bumi anrus
mangidul kewala
ngancas mangilèn sakêdhik
samantara prapta

nuju pasewakan


sang aprabu miyos siniwèng wadya gung
kabèh samya kagyat
dening kampitèng pratiwi
sarta ana kukus kumêlun limêngan


limutipun lir pêpêdhut angêndhanu
dupi ing antara
kawistara ana kèksi
brakasakan saking bumi wijilira


sarêng anglur maneka warna lumintu
kala rupa rudra
Druwakendra banaspati
tan pantara tarap anèng ngarsa nata


ana wujud gêmbung tanpa bau suku
kang suku kewala
tanpa murda tanpa rai
ana bau tanpa suku tanpa muka


wênèh balung tanpa kulit daging iku
ana rupa êndhas
galundhungan tanpa sikil
tangèh lamun winarna kang salah rupa


samya timbul anèng ngarsa marikêlu
prabu saha wadya
ngungun dènira ningali
ana ingkang èsmu giris kamigilan


sang aprabu alon dènira andangu
hèh sirèku apa
dene têka mêmêdèni
saka ngêndi pinangkamu angakua


lan sêdyamu apa praptèng kene iku
Sang Brakuthu nêmbah
anuwila matur mèt sih
dhuh pukulun pun patik tadhah dêduka


dene purun nêmpuh byat saruning siku
prapta tanpa sangkan
miwah cêcalu rumiyin
saking awratipun dinutèng

narendra


sang aprabu malih angandika arum
lah dinuta apa
ing ratunira sayêkti
sun lilani sajarwa jatining sêdya


Sang Brakuthu mèt surat wotsari matur
pukulun kawula
nyaosakên pangabêkti
saking rayi paduka Raja Parwata


kang ngadhaton ing Parswasta wiyosipun
kawula dinuta
angaturakên kintaki
kirangane ngukara nuwun aksama


sang aprabu mèsêm ananggapi sampun
nalika binuka
kacaryan dera ningali
kang akaras kancana tulisan cahya


sastra bagus mawa gônda marbuk arum
bêbuka mangkana
hong siwa wisesa jati
mahamayu ri maha yun mananggapa


têgêsipun dhuh Hyang Wisesa satuhu
kuwasa sung arja
dhatêng kang arsa nampèni
lajêngipun pinèt jarwanya kewala


sêrat atur pangabêkti wantu-wantu
ari Sang Raksara
Raja Parwata wêwangi
kang dumunung wontên ing giri Parswasta


mugi lulus katura ing kaka prabu
Sri Aji Pamasa
prajèng Pêngging Dwarawati
kang wibawa ambawani ing buwana


amêmayu kawiryan wahyaning wahyu
yayah hyang surendra
paramartotamèng dadi
widagda ring danurdhara danopaya


kang

sinungku pangastawèng darmakèstu
mirut sèsining rat
tanpa linawan ing jurit
srah jiwangga amêmuji dirga yuswa


ing sasampuning punika wiyosipun
kula atur wikan
ing paduka kaka aji
pulunan ta kang môngka prabu taruna


ajêjuluk inggih Sang Ditya Parasu
kataman wiyoga
kasmaran sumpênèng ratri
kèksi asta lungiyan lawan wanudya


suwarna yu Rara Têmon namanipun
kawarti punika
putra paduka pangarsi
ingkang dadya woding tyas dinama-dama


mangkya lamun kaparênga kaka prabu
putranta pangarsa
pun Rara Têmon prayogi
dimèn dados usadaning larasmara


dhaubipun lawan pun Ditya Parasu
tumuntên sagêda
kalampahan miwahani
sapintêna sukaning tyas sanityasa


dene lamun wontên pêpacanganipun
mugi kawandèkna
yèn sampun apalakrami
dèn pêgatna paduka mundhut punapa


yêkti wujud sami sanalika katur
makatên punika
yèn saarju ing panggalih
inggih lulus ing karaton padukendra


yèn tanpa yun anuruti ing panuwun
kula erang-erang
sayêkti tumamèng wèsthi
tuwas tiwas ing wêkasan kasangsara


dèn aemut rêngên ta hèh kaka 

 prabu
prabawèng arinta
triloka tanpa sêsiring
sor suraning Hyang Sasadhara Kawêkas


titi sampun sinimpên sotèng tyas prabu
mèsêm angandika
sapa aranmu sayêkti
Sang Brakuthu umatur sajarwèng nama


duk rumuhun têdhak Ditya Rambuculung
turasing Jantaka
angandika sri bupati
yèn mangkana kalêbu trahing utama


hèh Brakuthu rèhning sira kang lumaku
ingsun apitaya
ing santa sêtyanta yêkti
nora susah mangsuli nuwala patra


iya muhung wêkas ingsun kang satuhu
kamot anèng sira
ujêr wus amisesani
dutotama widagda karya sambada


wruhanamu ing karsane yayi prabu
salah sêsurupan
sajatine kang wêwangi
Rara Têmon iku anak mantuningwang


kang sêsunu Sang Sidhiwacana Wiku
têmbung liru patra
dhaube lan putra mami
sih-sinihan yayah mimi lan mintuna


duk angrungu sang banaspati Brakuthu
ngungun asmu erang
kewran dènnyamrih malat-sih
sanalika salin ciptanirèng wuntat


ing gagat enjing maniyup
anjog salêbêting puri
sang dyah kaprênahkên ing gyan
gandarwendra mêsat malih
prapta ing Giridaksina
panggih lawan ditya rêsi

salajêngipun pukulun
marêk ing ngarsendra mangkin
angaturakên kalpika
ya ta Radèn Umbulsari
têlas ature wotsêkar
prabu sukèng tyas miyarsi

wêkasan ngandika arum
ingsun atêtakon kaki
kadangira nini Sêndhang
yêkti wus diwasa mangkin
apa ayu warnanira
ingsun wruh duk maksih cilik

ala kau kidhung widhung
matur Radèn Umbulsari
pukulun sri naranata
kakang êmbok Sêndhangsari
mangkya pamoripun pêcah
cêmêngipun dados manis

kau kidhungipun mantun
dados luwês mêrakati
angandika sri narendra
yèn mangkono iku bêcik
sun pundhut mantu priyôngga
ing samêngko kakang patih

mataha wadya kang patut
amundhut Si Sêndhangsari
kyana patih awotsêkar
ngandika malih sang aji
lah kulup kalinganeya
sira sandeya ing wuri

nanging sajatine kulup
waris iku kang awajib
iya amung putra priya
dene ta anak pawèstri
waris wênang aranira
andhêku Dyan Umbulsari

asrêp ing tyas marigiyuh
saengga tarulata nglih
kawarsan ing labuh kapat
malih andikanira ji
kakang maha rêsi ditya
prayoginipun samangkin

pun Baidhi dimèn mantuk
wontêna ingkang wêwarti
ring yaksendra kang anduta
dados tanpa walangati
Dityarsi Kalasuwidha
mangayubagyèng karsa ji

Baidhi kalilan mantuk
wotsari mêsat tumuli
nanging tan arsa wangsula
maring ing Parswasta giri
sandeyaning kang wardaya
manawa antuk rêruntik

dadya sumêdya anglangut
tanbuh paranirèng kapti
praptaning wana Kandhaka
maniyup sampun kapanggih
Gandarwo Raja Bahlika
anèng sor pucung alinggih

iya iku kaprênah martuwanipun
Sang Baidhi dadya
kaipe ring wrahaspati
gandarwendra tanah ing wana Kandhaka

nanging sêngpuh Sang Baidhi prênahipun
nalika samana
Bahlika uningèng wadi
lamun mantukira nandhang wancakdriya

marma laju tinajug kewala iku
Baidhi sajarwa
Sri Bahlika muwus malih
angantia besuk sira kaupaya

ing ratumu nora dadi runtikipun
malah kapiluta
pinasrahan barang gusthi
agal lêmbut sira ingkang kapracaya

barang rêmbug tan tilar ing sira kulup
mituhu ing warah
sira Gandarwo Baidhi
dadya kèndêl nganti nèng wana Kandhaka

kalihipun tansah sami ulah rêmbug
rimbaging wêwêran
winarah salwir kajatin
wus mangkana tan kawarna ing rèhira

mangkya wangsul malih wau sang aprabu
dèrèng aluwaran
ditya rêsi matur aris
pun Baidhi rumaos wirang mantuka

milanipun kalajêng kesah anglangut
nanging tan alama
pun Baidhi kumpul malih
lan ratune malah dahat piniluta

yèn anglurug pinasrahan barang rêmbug
marma ing samangkya
kêdah prayitna sayêkti
tan awande andon yuda lan yaksendra

sang aprabu miyarsa dahat angungun
kya patih sawadya
kinèn samya yitnèng wèsthi
samaptaa satataning andon yuda

Sang Karawu dhinawuhan sabiyantu
umatur sandika
sampun sandeya ing galih
dhasar sêdya labuh prang sabayantaka

luwar sampun sowang-sowang anakipun
samya kaubayan
wangsul ing purnama sidhi
jroning môngsa wisaka karsa narendra

amêmangun wiwaha atmaja jalu
Radyan Citrasoma
antuk Dèwi Sêndhangsari
sinarêngkên Dèwi Sidhawati mangkya

lulus dhaub lawan Radèn Umbulsantun
samya ngèstrènana
panggihing putra lan putri
dimèn dadya widada sidyèng parasdya

ya ta wau kya patih sampun anuduh
Arya Wanabaya
angêmban timbalan aji
maring Samapura kinèn angirida

sowanipun sira dewa katong prabu
saha garwa putra
tinimbalan maring Pêngging
enjing pangkat sore praptèng Samapura

wus kapangguh lawan dewa katong prabu
sampun dhinawuhan
karsanira sri bupati
katanggapan ing antara dina pangkat

tan akantun garwa putra samya tumut
wadya sawatara
praptèng Pêngging Dwarawati
wus anjujug pakuwonira priyôngga

enjang katur ing jêngira sang aprabu
sampun jinatenan
ing karsa dhaubing siwi
matur dahat mangayubagya sumôngga

gancangipun ing kôndha andungkap sampun
purnamèng wisaka
praptanira sang dityarsi
sarêng lawan Karawu Gandarwo Raja

tan winuwus pangupakarèng praja gung
jroning pamiwahan
dhaubing pangantèng kalih
atmajendra Radyan Arya Citrasena

mangkya antuk Dèwi Sêndhangsari iku
Radèn Umbulsêkar
dhaub lan Dyah Sidhawati
sarêng samya binayangkarya samana

sang aprabu andhatêngkên sukèng kalbu
balabur baksana
sarwa maneka mênuhi
saha wadya tan ana sangsayanira

sampat sampun sapasar samya kaundhuh
ring prabu kanoman
enjang katampèn ing patih
binawahan saengga duk panggihira

praptanipun ing pêndhak ari puniku
akêkirap marang
pakuwon ing Samapuri
winiwaha pamurwèng raras kawuryan

duk puniku Gandarwo Raja Karawu
agung amêmulang
maring pangantyan kêkalih
salwiring kang guna sakti kasantikan

sampun putus tatas sandining pangawruh
wiwarèng kawiran
tan kewran rèhing piranti
sasat sami tumamèng alam limunan

mangkana wus ing antara ditya wiku
lan gandarwo raja
samya marêk ing ngarsa ji
pamit mantuk ananging dèrèng kalilan

karsa prabu kinèn angantia iku
patang puluh dina
banguning pangantèn malih
sakalihan ature datan lênggana

nahan uruting rèh mangkya kang winuwus
ing wukir Parswasta
Yaksendra Parwata maksih
tansah dènnya kaudi dening atmaja

Sang Parasu ngêsuk tan kêna sinayut
ing pamintanira
kaidènana supadi
widadaa arsa tumindak priyôngga

awit sampun tita ing pangantinipun
mèh antara môngsa
sira Gandarwo Baidhi
durung prapta ing wêkasan tanpa warta

duk angrungu sira sang raksasa prabu
aturing atmaja
sanalika katêtangi
ruditèng tyas wirôdha datan darana

anênutuh tiwase sariranipun
anuduh gandarwa
wusana nora nguwisi
angas bae ambaèkake wicara

marma laju animbali Sang Brakuthu
banaspati raja
dhinawuhan maring Pêngging
sarta mawa srat panglamar paripêksa

yèn saarju sayêkti lulus rahayu
manawa tinulak
kalilan amasesani
Sang Brakuthu wotsari matur sandika

tan adangu ing panitranira rampung
kang gurit kanaka
sastra sudibya di murti
martokara ing wêkasan paripêksa

mulung sampun tinanggapan sêratipun
winêling wisikan
wotsari mêsat tumuli
kairingkên marang wadya brakasakan

lampahipun margèng soring bumi anrus
mangidul kewala
ngancas mangilèn sakêdhik
samantara praptanuju pasewakan

sang aprabu miyos siniwèng wadya gung
kabèh samya kagyat
dening kampitèng pratiwi
sarta ana kukus kumêlun limêngan

limutipun lir pêpêdhut angêndhanu
dupi ing antara
kawistara ana kèksi
brakasakan saking bumi wijilira

sarêng anglur maneka warna lumintu
kala rupa rudra
Druwakendra banaspati
tan pantara tarap anèng ngarsa nata

ana wujud gêmbung tanpa bau suku
kang suku kewala
tanpa murda tanpa rai
ana bau tanpa suku tanpa muka

wênèh balung tanpa kulit daging iku
ana rupa êndhas
galundhungan tanpa sikil
tangèh lamun winarna kang salah rupa

samya timbul anèng ngarsa marikêlu
prabu saha wadya
ngungun dènira ningali
ana ingkang èsmu giris kamigilan

sang aprabu alon dènira andangu
hèh sirèku apa
dene têka mêmêdèni
saka ngêndi pinangkamu angakua

lan sêdyamu apa praptèng kene iku
Sang Brakuthu nêmbah
anuwila matur mèt sih
dhuh pukulun pun patik tadhah dêduka

dene purun nêmpuh byat saruning siku
prapta tanpa sangkan
miwah cêcalu rumiyin
saking awratipun dinutèngnarendra

sang aprabu malih angandika arum
lah dinuta apa
ing ratunira sayêkti
sun lilani sajarwa jatining sêdya

Sang Brakuthu mèt surat wotsari matur
pukulun kawula
nyaosakên pangabêkti
saking rayi paduka Raja Parwata

kang ngadhaton ing Parswasta wiyosipun
kawula dinuta
angaturakên kintaki
kirangane ngukara nuwun aksama

sang aprabu mèsêm ananggapi sampun
nalika binuka
kacaryan dera ningali
kang akaras kancana tulisan cahya

sastra bagus mawa gônda marbuk arum
bêbuka mangkana
hong siwa wisesa jati
mahamayu ri maha yun mananggapa

têgêsipun dhuh Hyang Wisesa satuhu
kuwasa sung arja
dhatêng kang arsa nampèni
lajêngipun pinèt jarwanya kewala

sêrat atur pangabêkti wantu-wantu
ari Sang Raksara
Raja Parwata wêwangi
kang dumunung wontên ing giri Parswasta

mugi lulus katura ing kaka prabu
Sri Aji Pamasa
prajèng Pêngging Dwarawati
kang wibawa ambawani ing buwana

amêmayu kawiryan wahyaning wahyu
yayah hyang surendra
paramartotamèng dadi
widagda ring danurdhara danopaya


kang

sinungku pangastawèng darmakèstu
mirut sèsining rat
tanpa linawan ing jurit
srah jiwangga amêmuji dirga yuswa


ing sasampuning punika wiyosipun
kula atur wikan
ing paduka kaka aji
pulunan ta kang môngka prabu taruna


ajêjuluk inggih Sang Ditya Parasu
kataman wiyoga
kasmaran sumpênèng ratri
kèksi asta lungiyan lawan wanudya


suwarna yu Rara Têmon namanipun
kawarti punika
putra paduka pangarsi
ingkang dadya woding tyas dinama-dama


mangkya lamun kaparênga kaka prabu
putranta pangarsa
pun Rara Têmon prayogi
dimèn dados usadaning larasmara


dhaubipun lawan pun Ditya Parasu
tumuntên sagêda
kalampahan miwahani
sapintêna sukaning tyas sanityasa


dene lamun wontên pêpacanganipun
mugi kawandèkna
yèn sampun apalakrami
dèn pêgatna paduka mundhut punapa


yêkti wujud sami sanalika katur
makatên punika
yèn saarju ing panggalih
inggih lulus ing karaton padukendra


yèn tanpa yun anuruti ing panuwun
kula erang-erang
sayêkti tumamèng wèsthi
tuwas tiwas ing wêkasan kasangsara


dèn aemut rêngên ta hèh kaka 

 prabu
prabawèng arinta
triloka tanpa sêsiring
sor suraning Hyang Sasadhara Kawêkas


titi sampun sinimpên sotèng tyas prabu
mèsêm angandika
sapa aranmu sayêkti
Sang Brakuthu umatur sajarwèng nama


duk rumuhun têdhak Ditya Rambuculung
turasing Jantaka
angandika sri bupati
yèn mangkana kalêbu trahing utama


hèh Brakuthu rèhning sira kang lumaku
ingsun apitaya
ing santa sêtyanta yêkti
nora susah mangsuli nuwala patra


iya muhung wêkas ingsun kang satuhu
kamot anèng sira
ujêr wus amisesani
dutotama widagda karya sambada


wruhanamu ing karsane yayi prabu
salah sêsurupan
sajatine kang wêwangi
Rara Têmon iku anak mantuningwang


kang sêsunu Sang Sidhiwacana Wiku
têmbung liru patra
dhaube lan putra mami
sih-sinihan yayah mimi lan mintuna


duk angrungu sang banaspati Brakuthu
ngungun asmu erang
kewran dènnyamrih malat-sih
sanalika salin ciptanirèng wuntat


amêmayu kawiryan wahyaning wahyu
yayah hyang surendra
paramartotamèng dadi
widagda ring danurdhara danopaya

kangsinungku pangastawèng darmakèstu
mirut sèsining rat
tanpa linawan ing jurit
srah jiwangga amêmuji dirga yuswa

ing sasampuning punika wiyosipun
kula atur wikan
ing paduka kaka aji
pulunan ta kang môngka prabu taruna

ajêjuluk inggih Sang Ditya Parasu
kataman wiyoga
kasmaran sumpênèng ratri
kèksi asta lungiyan lawan wanudya

suwarna yu Rara Têmon namanipun
kawarti punika
putra paduka pangarsi
ingkang dadya woding tyas dinama-dama

mangkya lamun kaparênga kaka prabu
putranta pangarsa
pun Rara Têmon prayogi
dimèn dados usadaning larasmara

dhaubipun lawan pun Ditya Parasu
tumuntên sagêda
kalampahan miwahani
sapintêna sukaning tyas sanityasa

dene lamun wontên pêpacanganipun
mugi kawandèkna
yèn sampun apalakrami
dèn pêgatna paduka mundhut punapa

yêkti wujud sami sanalika katur
makatên punika
yèn saarju ing panggalih
inggih lulus ing karaton padukendra

yèn tanpa yun anuruti ing panuwun
kula erang-erang
sayêkti tumamèng wèsthi
tuwas tiwas ing wêkasan kasangsara

dèn aemut rêngên ta hèh kaka prabu
prabawèng arinta
triloka tanpa sêsiring
sor suraning Hyang Sasadhara Kawêkas

titi sampun sinimpên sotèng tyas prabu
mèsêm angandika
sapa aranmu sayêkti
Sang Brakuthu umatur sajarwèng nama

duk rumuhun têdhak Ditya Rambuculung
turasing Jantaka
angandika sri bupati
yèn mangkana kalêbu trahing utama

hèh Brakuthu rèhning sira kang lumaku
ingsun apitaya
ing santa sêtyanta yêkti
nora susah mangsuli nuwala patra

iya muhung wêkas ingsun kang satuhu
kamot anèng sira
ujêr wus amisesani
dutotama widagda karya sambada

wruhanamu ing karsane yayi prabu
salah sêsurupan
sajatine kang wêwangi
Rara Têmon iku anak mantuningwang

kang sêsunu Sang Sidhiwacana Wiku
têmbung liru patra
dhaube lan putra mami
sih-sinihan yayah mimi lan mintuna

duk angrungu sang banaspati Brakuthu
ngungun asmu erang
kewran dènnyamrih malat-sih
sanalika salin ciptanirèng wuntat

