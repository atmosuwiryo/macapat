sinom Cakrajaya sigra
nedra nèng madyèng wanadri
Jêng Mlaya plas tan katingal
malaya cakraning bumi
prapta kitha Sumawis
panggêdhuging tanah ngriku
karan Ki Pandhanarang
sadarpa kêskil amêrgil
rintên dalu nambutkarya ngupa arta

arda gung luwih ardaka
katurutan luwih sugih
nikêlakên picis potang
pèni rajabrana dadi
wastrendah adi-adi
môngka têksih rêmên mikul
angkat junjung ring pasar
cipta kurang dènnya sugih
potang rèntên èntrès dinan têbas blônja

sêgelo rèntên sêgobang
janma nyambut mêksa mili
yatra ingkang mlêbêt mêdal
sadinane sèwu ringgit
lumyan janma Sêmawis
makatên ing tindakipun
Pandhanarang artanya
datan siwah ing kantor brit
uwang kartas uwang perak uwang rugma

brana saya ngabra-ômbra
jalyèstri saklangkung mêdhit
kumêt gêmi nurut êmpyak
sêga mambu dèn pe garing
yèn ingundang kêndhuri
kang garwa tan ngratêng sêkul
mangkono tekadira
warnanên Jêng Sunan Kali
nèng Sêmarang mriksa warta klangkung têrang

ciptèng tyas arsa gêgodha
mring rajaning janma gêmi
jêng sunan nyamurmur sakala
mindha janma tanah ngêrdi
mikul lang-alang garing
ing jro dèn isèni sampun
dhuwit salawe igar
binutêl ron gêdhang garing
age-age jêng sunan ring byantaranya

Kyai Gedhe Pandhanarang
katuju pinrak pêndhapi
sang pindha umarêk ngleprak
alang-alange sinandhing
kiyai tanya aris
hèh paman alang-alangmu
sapikul rêga pira
kang pindha sumambung angling
gih punika salawe kèthèng arginya

kagyat kyai e e murah
adate ngatya sêtali
anyakra bodho kang gadhah
enggal-ega dèn dhuwiti
slawe kèthèng wus tampi
kyai tumulya dhêdhawuh
paman lang-alangira
yèn akèh tunggale bêcik
sêsuk esuk têrna sapira sun arsa

kang namur matur sêndika
mundur lampahnya wus têbih
gya pikulan alang-alang
ingudhar arsa winêlit
kagyat kyai duk mèksi
ana butêlan kadulu
binuka isi arta
slawe kèthèng sukèng galih
i ladalah sasat lang-alang punjungan

ingsun tuku slawe igar
nêmu slawe kèthèng dhuwit
ganêpa kaping sadasa
mangkene otung sêkali
antara enjing malih
sang pindha wus praptèng ngriku
sarwi bêkta lang-alang
sapikul tan siwah wingi
kyai lagya lênggah sarwi ngunjuk wedang

miranti pacitan jajan
nêbda mring kang mêntas prapti
hèh paman mikul apa ta
parêk omahmu ing ngêndi
sang pindha matur aris
ngêrdi Jabalkat wismèngsun
duk wau dalu mangkat
ngong tangguh praptèng ngrikyenjing
kyai manthuk sarwi ngulungi ardana

slawe igar wus tinampan
sang namur matur ngrarintih
dhuh kyai amba minta wlas
lunturna wahyanirèng sih
kyai kula malarsih
nulya dèn ucali sampun
arta sakêthèng tiba
ing jubin kang pindha angling
boya ngêmis arta dadya panasaran

yèn kula kapengin brana
boten susah ngêmis-êmis
nyuwun dhatêng Gusti Allah
sakêdhap kiwala sugih
ing pundi-pundi rukmi
mrika-mrika sêsotya gung
sapintên sugyandika
mêksih sugih Maha Sukci
kula macul sagêcokan mas sasingkal

kyai mirêng kaduk ewa
mring wicarane kang ngêmis
lah apa sirèku edan
dhuwit sigar nora abti
sigar gêmpalan ringgit
paman nadyan dhuwit sèwu
kêlamun kurang sigar
nora jênêng sèwu ringgit
marma igar iku gêmpalaning reyal

kowe nampik dhuwit sigar
ngakumu Allah lyih sugih
ko tan melik rajabrana
ngêndi-êndi akèh rukmi
ngriki-ngriki sotya di
yèn têmên-têmên caturmu
tan adol alang-alang
macul bae mas sasênih
pêsthi sira tan gluyuran ring Sêmarang

duwe sanak Gusti Allah
slawe kèthèng kok ulati
sapa wonge moh mring badha
dadi panutuning syargi
kamulyan wirye bumi
tan liya rajabrana gung
lah paman ge lungoa
yya bêg dibyarda cariwis
ananutun sira marang kamlaratan

miturut ujarmu nistha
wong mlarat durjaning bumi
rêgêt marang kautaman
tur ta rintên ratri nisthip
ulah budi prana tis
narutus mubêng jêjaluk
bagya adol lang-alang
kaya sira têbih-têbih
amêmikul praptèng kene ruru arta

saguh macul mas sasingkal
lah mara rupane êndi
gampang bae wahyèng sabda
angèl nyatane kang kèksi
sayugya dèn sêksèni
sanadyan sun bangkit muwus
ngungkuli sorahira
sang pindha nulya angambil
pacul sigra gaclok rugmi pitung singkal

dyan anêmpuh suryèng kara
ujyala kumêlat thathit
kang namur tanpa pamitan
glênês lagsana wus têbih
warnanên kyai mèksi
mas pitung singkal ting klêpyur
jêngêr ngungun sru gila
sêbdane wong mikul yakin
de ana mas gêdhe akèh tanpa upa

nglêngkara jalma utama
ponang sêngadi malarsih
têtila yèn dudu sulap
kyagêng gya kirdha ngupadi
tan dangu nulya panggih
tandya ngrangkul suku gapyuk
drasa ngaras padaka
lyir nari tinilar nglaki
sênggruk-sênggruk pêgat-pêgat mardaparja

dhuh murti bijagsèng sabda
kang ambeg darmamba turi
tindak dhatêng griya kula
yun tobat maguru nadi
mangataskarèng ghaib
ing ngrika-ngriki mituhu
wijange kawruh mulya
botên ketang manrang wèsthi
mlayèng jagat mituhu sang ananing dad

kadospundi karsa tuwan
srambut pinara sakêthi
mboya mèmpêr manjing akal
sirna panyakramba ênting
sang pindha nambung angling
sun arsa mampir kêlamun
pangêmis kita angsal
dudu rajabrana picis
kang sun jaluk adêging masjid Sêmarang

myang atma kulawarganta
kang byantu karsa sawiji
mahyakkên bangdha ardana
kinarya murwani masjit
malih paminta mami
ya allale mujaetun
wamal upama bathang
dadya panasaran ngakhir
yèn sira wus nora rêmên ring ardana

kyai umatur sandika
sakarsa amba mèstuti
ing rèh pitutur kang nyata
tumanêm ing sanubari
jêng sunan nulya mampir
praptèng wismanira gupuh
dhêdhawuh garwatmaja
sakulawarga ngabêkti
wus warata jêng sunan aris ngandika

lah aglis sira yosoa
pasalatan aran mêsjit
kinarya salat jumuwah
de sira lamun kapingin
ingkang kadi wak mami
luwih abot lakunipun
apa sira gêduga
dhawuhing guru lyih rungsit
abot ènthèng mèstu ing guru saprentah

kêlamun wus saguh sira
mituhu warsita mami
kabèh sarajabrananta
bagenên pra pêkir mêskin
lan manèh jroning mêsjit
bêcik sèlahana bêdhug
pratôndha wêktu lima
dene ingkang kaping kalih
sira age nusula marang Jabalkat

kidul kene wismaningwang
sawetaning gunung Mrampi
de kitarsa yun wruh asma
ingsun Jêng Mlaya wêwangi
kasêbut Sunan Kali
lah uwis sun tinggal mantuk
sakêdhèp tan katingal
gumun kang samya umèksi
kawuwusa kanjêng sunan kirdhanira

èngêt darbe calon olya
kang mêksih tapèng wonadri
gunung ngrêngga Cokrajaya
lami wantara sawarsi
sun ngampiri murit
sêkabat santri gumrudug
prapta ing wona ngrêngga
ingupadi tan pinanggih
kobênging tyas rèh papan pênuh lang-alang

Jêng Malaya karsanira
ingobong kewala uwis
murit cag nyandhak rèk sigra
tinunu bêl wus dadyagni
kaparêng mangsanya tri
kang wrêksa gêng alit rampung
katêrjang ing dahana
tandya ingupadi aglis
wus tan kilap kanjêng sunan paring salam

gregah tangi Cakrajaya
ngalekum salam ngabêkti
wusnya ngucap Allah Allah
Jêng Sunan Kali nabda ris
lah wis mênênga yayi
rucatên gyanta maca hu
wruhanta mangke sira
wus trinrimèng Yyang Suksma Di
Cakrajaya sira sun paringi asma

Sunan Gêsêng mukmin tama
ngalora ngulon dèn aglis
sak anak rayat rabinta
sêka bêdhug aja kèri
mring Lowanu sirèki
ing kono mêndharna kawruh
Sunan Gêsêng winêjang
wijangane kawruh wali
marma beda lan ngèlmunya pra ambiya

Pangran Gêsêng sampun tômpa
ing gunardika rèh ngèlmi
tyas sirarda padhang nrawang
yayah kapanjingan rawi
gya pamit sampun mulih
Sunan Kali nganglang ngidul
Sunan Gêsêng wus prapta
wisma dhawuh garwa siwi
glis sumêkta garwatma Ngluwanu prapta

wus mêmatut mangun desa
arja kathah janma prapti
warnanên jêng sunan arsa
mring Bagawanta mêmancing
kinarya mangun tèki
ucapên tênaya jalu
Jaka Bêdhug ranira
yun manginjên rama mancing
paranbaya karsane kyai mèt mina

lah ta apa kurang tama
Jaka Bêdhug ngitip sarwi
mènèk wrêksa lo anèng pang
jêng sunan awas ningali
kang mènèk ngintip-itip
ngandika sebak wre iku
mènèk netra manawas
nulya Ki Jaka wus dadi
malih warna rewônda wit sabdèng rama

lah mangkono wali tama
wahyang sabda tan salingsir
sigra marêk sang tênaya
sênggruk-sênggruk dènnya nangis
sarwi matur mlasasih
rama kula nuwun ampun
tobat minta agsama
dene amba malih warni
padugyamba paduka salah ngandika

minta ruwat sampurnakna
wangsula kadya ing nguni
sirna jatining wanara
sudarma pasrangkara ris
thole iku wus pêsthi
karsaning Suksma Kang Agung
yèn sira arsa tobat
bali mujadaha kaki
anênuwun ngapura Kang Murbèng Alam

praptèng jaman mangke samya
wong têdhak Baglèn kakiki
ingkang turun Nilasraba
nganggo buntut sawêntawis
tan dawa amung sak dim
nahên gantya kang winuwus
Ki Gêdhe Pandhanarang
kang brônta ing tyas wiyadi
dènirarsa marang ing gunung Jabalkat

kyai pamit mring garwatma
sadaya jumurung amin
suka sokur lêga lila
de sudarma ngayu yukti
ananging kanang syami
nyai lênggana yèn katun
pêjah gêsang yya pisah
tumutur ing dunya ngakir
têtêp jodho kene kana boya ginggang

smara garwanira kyai
kang umèstu ring Jabalkat
branarta binage kabèh
wus brastha binage wrata
pêkir mêskin kasihan
dadya suka bungahipun
supradene langkung bôndha

nyiptane nyi agêng iki
sêsotya di nawa rêtna
owêl sun dhêmitne dhewe
yèn nèng kona kurang bôndha
kinarya dandan-dandan
dhuwit sangu nèng dêlanggung
dadya pikuwating badan

karsanya prasotya rukmi
yèn kinandhut karya sumlang
bôndha anggawa nyawane
sun samune bae mangkya
ayya na janma ngira
durta silayu tan wêruh
bêcik sun karya sarana

tatêkên pring wuluh gadhing
isi tan kêna ingetang
nyai manyoba karsane
kyai kinira tan priksa
samana wus lagsana
kinarya tatêkên sampun
kyai lon andikanira

hèh yayi yèn sira yêkti
mèstu ngong ya gawa brana
nyai mung inggih ature
tan bêkta bôndha ardana
kyai sokur wuwusnya
rêreyongan kirdhanipun
ketang adrênging sukarsa

wus praptèng madyèng wanadri
ki gêdhe kirdha ing ngarsa
nyai nèng wuri lampahe
têbih wantra saprapat pal
nulya na janma tiga
nguwuh-uwuh kang lumaku
hèh kyai sira mandhêga

kowe tamtu sugih dhuwit
dirham brana wus tatela
sarwa putih panganggone
lagsitanta lyir sungkawa
yèn tan awèh ngong pagas
lungayamu mêsthi jabut
sira aja ngeman bôndha

kyai tumulya ngandhêgi
hèh têlu sujanma begal
luput panyakranta kabèh
sun sêpi tan gawa ngamal
lah dulunên ngong kirab
gêjaba wuri garwèngsun
dunyane tanpa wilangan

nèng sajroning wuluh gadhing
sinamur kinarya jungkat
sun watara lamun kowe
antuk têkên isi brana
slawasmurip nèng donya
kok pangan lan nyandhang cukup
ika kêthap-kêthap seta

janma tri mandhêg ngêtèni
mring nyai dènnya wisata
tantara prapta nulya ge
wong begal angroda paksa
gudirambêg niaya
gêgilani tindak dhusu
gêrtak watuning wanita

darodhog sadarpa ajrih
hèh janma dur sun tan gawa
bôndha sangu nora darbe
kêkirab têkên cinandhak
ring janma tri pinêcah
isi sêsotya mas mancur
gya binage janma tiga

kirdhaning janma duskarti
cipta ngôngsa-ôngsa kurang
nyai dèn tutkên lampahe
ginlak tindaknya wus prapta
ing ngarsanya kang raka
janma begal tri tut pungkur
kyagêng nulya pasrangkara

sun tan sangarta sadhuwit
klobot bako be tan gawa
wus sondêr mubarang kabèh
sira tri yun ngurdapêksa
murang silaning tata
ing dyana mangke kasêbut
karan kitha Salahtiga

iku purwakaning nguni
tyang tiga samangkekesah
wus bêkta rajabrana kèh
kapranggul jalma sajuga
kang wasta Sambangdalan
pasrangkara jaluk pandum
kyai nyai lon wacana

ingsun wus nora darbèni
yèn sira kurang pêrcaya
dara sun wuda wong roro
tandya samya kirap-kirap
trang trus wus datan bêkta
patrap yayah gledhah apyun
Sambangdalan minta wastra

tut wutat adrêng darmimil
e bok wastramu kewala
klambi ikêt slendhang kuwe
sun cêkêlne ring ngêpakan
awak slak pêtagihan
Sambangdalan adrêng blubut
kyahgêng lon andikanya

ingsun wus datan darbèni
rangkêpan wastra tan gawa
jarik klambi siji kiye
sênadyan ta garwaningwang
padha uga tan gawa
mêksarda nguthuh tut pungkur
kyagêng nabda kaya menda

jlêg sakala dadya kambing
Sambangmarga wus pramana
yèn anggane malih sato
satêngah atuk supata
dening janma dyi wêrda
tobat-tobat nyuwun ampun
sirnakna kang salah rupa

kyagêng pasrangkara aris
hèh wêdhus wêruhanira
luput sêka tyasmu dhewe
yèn sira yun atuk marma
ring Hyang Kang Maha Mulya
lah payo mèlua wêdhus
marang ing gunung Jabalkat

lan sapa aranmu kambing
kawula pun Sambangmarga
sadarpa rupa-rupane
pitênah dhusthèng natarta
mêmaga ring paekan
datan ngeman dhatêng umur
ring tiyang sasama-sama

kyai lan nyai lumaris
ayun dumugèk karsa
marang Jabatkat sêdyane
mangidul de Sambangmarga
mituhu nglêbur tapak
tantara dina prapta wus
ing tanah Jabalkat arga

nèng ngriku amanggih masjit
sajuga kalangkung pelag
kyai lan nyai gêng rèrèn
ing ngriku ana turasan
sawiji tanpa toya
tandya Ki Sambangdêlanggung
kinèn ngisèni tumulya

kadhawuhan dening kyai
hèh ta sira Sambangdalan
manawa tobatmu olèh
yèn turasan bisa kêbak
nanging yya tinutupan
supêle buwangên gupuh
yèn lubèr wignya waluya

bali kamanungsan siki
Ki Sambangmarga sandika
gya lumaksana ngupa we
ingkang karya ngangsu kranjang
têbihnya sak ojotan
rina wêngi dènnya ngangsu
padasan tan bisa kêbak

kongsi praptèng pitung ari
sapta ratri dèrèng kêbak
kocapa Jêng Sunan Lèpèn
rawuh sangking nganglang jagat
jujug masjit Jabalkat
panggih kyagêng sigra ngujung
nyai uga ngaraspada

kanjêng sunan wêlas mèksi
ana wêdhus ngupa tirta
sun dangu apa kranane
kyai umatur prasaja
purwa madya wusana
kambing ngandikan wus maju
wêdhus wis sira katrima

nguni kadadean janmi
mangke mulih rupa janma
gya mulya rupa dadya wong
sangêt suka sokuring tyas
purna jati manungsa
jêng sunan ngandika arum
sira jênênga Sèh Dumba

mundur ing padasan mèksi
wus kêbak toya daludag
Jêng Mlaya ngandika alon
kene apa langka tirta
coba ingsun nênêdha
maring Dad Kang Murwèng Tuwuh
sêmana kang ponang jungkat

gya tinancêpkên nèng siti
kajabut sakala bludag
wahyaning tirtèsmu ijo
tandya kyai dhinawuhan
wruhanta Pandhanarang
sira sun wisudha kasbut
Kangjêng Pangeran Têmbayat

ngeslamna janma ing ngriki
kang padha durung agama
ing kene janma Buda kèh
jêng pangran matur sandika
sunan karsa malaya
yun marang Dêmak wus laju
samana Pangran Têmbayat

tan pinaèlu ring janmi
malah samya ngerang-erang
awit desa Wêdhi kono
kèh wong Buda wak-kumawak
Kyai Tasik ranira
sarujuk lan garwanipun
mêmancah agami Islam

pakaryanya Nyai Tasik
ing sabên ari mring pasar
adol srabi laris dhewe
nulya Jêng Pangran Têmbayat
mamindha jalma sudra
marang desa Wêdhi têmu
lan Ki Tasik matur ngêrpa

yun mèstu dadya pêkathik
yèn parêng dhangan ing karsa
mikul jladrèn sasamine
samana wus tinampanan
nuju ari sajuga
ring pasar kang namur mèstu
mikul jladrèn tantra prapta

rampunging tata Ni Tasik
wiwit ngolahsrabènira
jladrèn durung tèk sêparo
kayu tunu sampun têlas
kêlampah tata mahya
manguman marang jru pikul
sira iku jalma apa

layak salawasmu urip
kumêlip tan bisa bawa
kadayan ta ngèngèr-ngèngèr
ngupa karya datan daya
pradene bangêt tuna
dadi batur-batur nora cukup
tandhane kurang wiweka

lèhmu gawa kayu santhik
wusanane iki kurang
lah apa tanganmu kuwe
digo kayu dadya wawa
ngolah srabi punika
ingkang mindha sudra gupuh
asta ro malbèng dahana

gumrubug urupnya minthir
jladrèn pirang-pirang brastha
Nyai Tasik ngungun tyase
de ana janma digdaya
tangan mrub dadi brama
apa êjim apa antu
tan manthung kênèng pawaka

age-age Nyai Tasik
mulih sing pasar dhog tandya
sadarpa ngunguning tyase
kang pindha pikul nèng wutat
pangaron kêrên kangkat
tantra prapta wisma sampun
ring kyai ge-age warta

ah sun gumun mahyu kyai
tyasane baturmu anyar
tangane dudu rasane
ingobar kinarya wrêksa
êmpane mupyar-mupyar
dinggo ngratêngi srabyèngsun
jladrèn sapêngaron labas

wus kasusra desa Wêdhi
nyai jru pikulnya
kalintang-lintang eloke
lan sapa asmakang nyata
dene sadarpa guna
nulya ingundang wus cundhuk
liningan ing sabda madya

hèh pêkathik dika mriki
kula takèn kang prasaja
andika blaka kimawon
angsal pundi lan asmanta
dene tan kira-kira
jêng pangran waskithèng sêmu
kita yun mèstu cipta

tumulya wêca kakiki
ingsun Pangeran Têmbayat
ing Samarang wismaningong
mangkya tunggu masjitdolah
rintên ratri ngibadah
nênuntun rèh para punggung
narik ring agama mulya

marma praptèng tanah Wêdhi
kyai yun nutun mring sira
sakulawargamu kabèh
kang sarju manjing agama
Islam gumlar ing dunya
warata sajagat kêmput
sarengat jêng nabi duta

ngucap klimah tayibahi
lailaha hailêllah
Mukamat rasul jarwane
tan ana pangeran liyan
amung Allah Kang Mulya
Mukamat rasul puniku
juru wartaning manungsa

Kyai Tasik lawan syami
duk mirêng sabdaning Pangran
Têmbayat nangis sakaro
dhuh tuwan nuwun pitêdah
caraning janma Islam
sakulawarga pukulun
tumulya ge linaksanan

sadaya tyang kanan kering
ing Wêdhi mèstuti Islam
warata kiwa têngêne
samya nut salat jumuwah
marang masjit Têmbayat
wus ajêg jêjêg lumintu
gantya ingkang kawuwusa

kawarsita kêng Sinuwun Majapait
Prabu Brawijaya
nuju malêm Buda Manis
supêna katêkan dewa

Yyang Triyatra prapta ngarsa sung pawarti
hèh narendra tama
sira yun nandhang prihatin
gregah gya wungu sang nata

pungun-pungun ngungun angên-angên 
supênantuk jarwa
Yyang Triyatra Dewa Murti
 mugi sajarnya

kasêlak sang wungu denira aguling
tandya sang maharja
darbya dudi
lumêbèng sanggar pamlêngan

ngèsthi  dadyaning wahana jati
gya manjing sa
 dupa  ri
rasamala jêbat puspa

sa sidhakêp tunggal sawiji
maksih 
 tup pôncadriya mati
mung ngêningkên  ntra

Yyang Pramona tinutup tan kêna mijil

jumbuh kawula lan gusti
mangkono buda 

yannya panggya sang Hyang Udipati
ngajawa mawantah
yayah sudarma kang warni
sajarwa tanpa sêsmita

hèh Ki Prabu Brawijaya ngatas karsi
Yyang Suksma Kawêkas
mangkya nuksmèng yun wèh warti
warta ingêring bawana

tanah Jawa kratoning natarsa ngalih
kaki prabu sira
ingkang jumênêng mungkasi
kapraboning Majalêngka

bakal salin jaman sêsêmbahan benjing
sinatunan asma
mamèt basane Ngarabi
rusuh datansah ru-ara

de kang jumnêng naranata tanah Jawi
mêksih kasamaran
tinutup Yyang Udipati
durung têrtamtu gonira

yèn wus sirna karaton ing Majapait
yya sira sumêlang
pancaking driya wus pasthi
karsaning Suksma Wasesa

nanging ra srana yakti
kang môngka usada
saratmu  ning praja di
supaya turunmu dadya

ambawani ka toning  Jawi
nguwoyia sira
pusaka kang rupa 
 purnya jangkung mêngkurat

kang ginawe  ngan tanpa gêni
dudu wêsi syarga
dudu  budi
sôngka pêrêsan roh insa 

ingkang karya bocah ngumur pitung warsi
trah  mang
atuk wijanging rama di
êmpu jaman bu

nora susah kok ulati be ti
wus pandoning dewa
janji  kêna 
hèh kaki nata nrimoa

lah ta nuntên sêmadènira tyas wêning
nata wus kajalman
têdhak malbèng Budha manik
byar enjang langên badhaya

ya ta ingkang kawuwusa amangsuli
carita wus lama
sarêng lêlampahanèki
nging gênti kanang sewaya

tatkalanya Pangran Sêndhang mantuk sangking
tanah Balambangan
nèng Sidayu darbe syami
tur mêngku kitha wibawa

Dyah Sugiyah putra Blambangan narpati
pan pinuju wawrat
pitung côndra Supa pamit
ring garwa yun marang Tuban

tilar wêling yèn mahya wawratan benjing
jalu sinung aran
Jaka Sura lamun èstri
sakêrsane ibunira

Supa bidhal atêtilar calon kêris
cacah kalih dasa
lêstari prapta sêmangkin
kurang luwih pitung warsa

kalêrêsan sang sukèsi dènnya bunting
babar mahya priya
ibu mituhu wawêling
kunthara ran Jaka Sura

wusnya agêng sabarang karsanya luwih
jajah wanawasa
sondêr sare wus pas bu
nyêngkarga malbèng jro guwa

dupi prapta nèng tê dra panggih
sira Jaka Sura
kalawan Êmpu Rahmadi
winulang kawruh warastra

wignya karya waja wêsi saking ati
pamor wahyèng netra
yeka dayaning Rahmadi
Ki Supa nyakup warsita

duk samana japa warastra wus tampi
gya mantuk Ki Jaka
praptèng Sidayu wus panggih
kang ibu nulya karuna

hèh atmèngsun sira lunga mênyang ngêndi
kang putra sajarwa
purwa madya amêkasi
ibu asrêping wardaya

Jaka Sura wusnya tuk warsita murti
tyas arda gumêblang
padhang nir waskithèng wèsthi
ring pratagsitèng utama

nuksmèng digbya gunardika kramaniti
prawira sutama
ulah yya karana kawi
putus rèh paramabasa

nora mèmpêr lagya yusyapitung warsi
darbyati kadyèka
awit atuk wahyu ghaib
wahyaning êmpu bijagsa

datan wigih ring ganal alusing budi
titi sêtyèng titah
tataning manungsa murti
samana antara lama

kaki Jaka minta ring ibu nuwun wrin
mring sori ngrarêpa
dhuh kula ibu yun uning
pundi ibu sudarmamba

lamun gadhah sintên kasumbagèng warti
ing pundi wismanya
punapa têksih basuki
sori mandrawèng kang waspa

adhuh nyawa sirarsa takèn sudarmi
asma Pangran Sêndhang
puniki Pitrang kêkasih
lagya lunga marang Tuban

Tuban iku bawah nagri Majapait
Prabu Brawijaya
sanuwun ing tanah Jawi
ramanta tatkala lunga

sira lagya nèng wêtêngan pitung sasi
marmanira asma
Jaka Sura wit sudarmi
duk ngendra têtinggal wêkas

de lawase wus pitung taun sakiki
oswa tuwin seda
ingsun durung krungu warti
gêjaba iku ramanta

aninggali calon kalih dasa kêris
êmbuh dhapurira
kabuntêl êduk nèng pêthi
mêngko thole priksanana

gya ingambil sinungkên atmaja mèksi
pukiraning gatga
nulya matur marang sari
ibu kula yun upiksa

sudarmamba Pangran Sêndhang yèn basuki
sênadyan wus seda
kuburnya kularsa uning
mêkatên tênaya tama

mboya ketang manang baya manrang wèsthi
amba yun kêpanggya
marang nagri Majapait
kang ibu sadarpa ngampah

dhuh atmèngsun aja mangkono ta kaki
adoh Wilatikta
marga wana tanpa têpi
kèh rubeda malbèng wana

Jaka Sura matur adrêng manrang wèsthi
kêdah batên kula
arsa ngulati sudarmi
calon dyi dasamba bêkta

karya tôndha kula Pangran Sêndhang siwi
pratôndha sanyata
calon kris kalih dasa ji
têmên-têmên atmèng Pitrang

sigra-sigra Ki Jaka busana mantri
saprabot lir adad
calon pinanggul tumuli
tantra wus têkap ing marga

sabên takon ngopahi calon kris siji
lêpas kirdhanira
ing Majapait wus prapti
jujug ing waringin kêmbar

calon kêris dyi dasa mung kari siji
têlas kang sangalas
karya opah wong sung margi
nèng sor wringin kaki Jaka

majêng ngidul mabukuh netyèsmu ajrih
kadi rare praja
botên mèmpêr yèn raryalit
warnanên sri naranata

para pandhe gêblak sayang juru ngukir
mranggi kuntha krêsna
gêrji miwah juru rugmi
samahita tanuhita

kartahita tukang tênung tukang sungli
kathah yèn cinitra
punggawa ing Majapait
sang nata kagyat duk mirsa

wringin kurung ing têngah ana kadulu
raryalit asila
kadyana sukarya gati
sun upiksa wus suwe antaranira

cingak sagung bopati para tumênggung
munjuk jêng pamasa
lêrês sabda dalêm aji
rare juga nèng madyaning wringin kêmbar

mahaprabu nibali rare kang bukuh
kang dinuk lumaksa
lare sajuga wus kerit
siladama muka konjêm ing pratala

kang sinuwun dangu pamawasing pasmun
grahitèng tyas nata
apa iki ingkang dadi
wahanane pasuptan sadalêm puja

gya dinangu hèh bocah sapa jênêngmu
ngêndi wismanira
nèng wringin arsa punapi
lah sajara saciptanta lairêna

nêmbah matur lir rare wus atuk tuduh
dhuh jawatèng dunya
kula rare nandhang sakit
duka cipta ngupa kang wèh margaina

wasta ulun Jaka Sura sangking biyung
mêkatên ing purwa
nguni wontên padhe wêsi
sangking Gêrsik pun Pitrang kasubing nama

syutèng ratu nèng Blambangan sang aprabu
katrimèng sukarya
katriman pangkat bupati
kitha alit ing Sidayu mangkupraja

wus kajunjung nama Pangran Sêndhang mashur
atuk triman putra-
nira kanjêng sri bopati
ing Blambangan Dèwi Sugiyah panêngran

atut runtut anggarbini pitung tèngsu
jêng pangran pamitan
yun tuwi ring kitha Tubin
bawah Majalêngka nèng ngriku darbyatma

juga jalu sêmana kaparêng nuju
dupyantara côndra
Dyah Sugiyah dènnya buting
praptèng wanci mahya kawula punika

tutur galur kadyakang sampun kaatur
trus trang sajarwanya
tumulya kawula pamit
angupadi dunungipun bapa amba

dupi ulun prapta sajawining kratun
ing Majalêngkyarja
narutus takèn sudarmi
Kyai Pitrang sajuga tan wontên wikan

nrang pakewuh pundi-pundi kula ruruh
kang wasta Ki Pitrang
Pangeran Sêndhang kawarti
samya  tan ana ingkang pariksa

manêmpah byat  sowan sinuwun
idhup pralayamba
ratyagung  mupuni
amidana mancas sukêrti duskarta

dursilayu praptèng pundi tanpa tuduh
makatên ciptamba
marma jujug sor waringin
rèhne kula tanpa kadang karuh mitra

amung ratu kadang karuh mitra ulun
lah kanjêng sudigbya
paduka kang  trang titi
pundi bapa kawula Pangeran Sêndhang

sang aprabu èmêng ing galih sru ngungun
sapa jênêng pangran
apa si sunan ing Tubin
kang malaya praptèng Blambangan nagara

kêng sanuwun dangu wêdananing êmpu
Supa apa ana
munjuk wontên kang sinung ling
hèh majua Supa dikêparèng ngarsa

lah ta iku ana bocah saos ngratu
ngatas takon bapa
Pangeran Sêndhang kawarti
duk maune nèng Blambangan karan Pitrang

antara wus pitung warsa lamènipun
lah iku kunthara
duk mêksih nèng garbèng bibi
DyahSugiyah putrane Raja Blambangan

mêtu jalu aran Jaka Sura iku
hèh Supa 
 nguni mlaya bumi
nèng Blambangan katrima atuk tariman

nêmbah matur Ki Supa inggih saèstu
amba atuk bagya
winisudha adipati
klilan nama jajuluk Pangeran Sêndhang

asma ulun  Pitrang kasbut
gyantuk Dyah Sugiyah
 amba gusti
arda samar panganggêp kawula 

mokal lamun tus sêmatên agêngipun
 dupara
tumraptèng ngriki pribadi
mboya mèmpêr sarambut pinara sasra

jêng sinuwun ngandika hèh iku kulup
ngaku sutèng Pitrang
êndi tandhane sayêkti
Jaka Supa munjuk mung kantun sajuga

calon dhuwung nguni dyi dasa kèhipun
têlas wontên marga
mangke mung kantun sasiki
lah punika warnining calon curiga

nulya kunjuk tinampan winangwang wangun
sang nata tan kilap
kartinya Supa kêtawis
kêmbang kacang dêdêg gônja myang sogokan

manêbda rum nata duk mirsani dhuwung
hèh Supa têtela
tapak tanganmu kris iki
lah ta ênya prastawakna kang prastawa

tampi sampun Supa satmata adulu
gya munjuk narendra
botên samar gusti yêkti
têtela trang calon damêlan kawula

gihpunika atma kawula saèstu
nalikamba kesah
kula wêling lamun bayi
mahya priya tinêngrana Jaka Sura

sabda prabu hèh Jaka Sura sirèku
arsa wruh sudarma
iku ramanta sayêkti
Kyai Supa ane nèng Majalêngka

sun datan wruh yèn atuk sih salin juluk
asma Pangran Sêndhang
mangke sun milu ngidèni
Kyai Supa kasêbut Pangeran Sêndhang

hèh ta kulup rèh sêdyanta wus kêpangguh
tur samya widada
tanpa kara-kara sami
nanging ingsun mundhut pratôndha mring sira

susah ingsun bolongna sirnaning limut
lagyantuk rubeda
cobaning dewa linuwih
kinèn ngupa srana kris tumbal sajuga

dhapur jangkung mêngkurat ingsun durung wruh
yèn sira kaduga
nguni manira mrentahi
midrawèng rat pandhe-pandhe jroning jagat

nora saguh nadyan ramanta durung wruh
coba gawe sira
manawa tuk sihing Widi
wignya cocog dadi tumbaling nagara

Jaka Sura munjuk sandika tumuntur
sangking barkah nata
dasih nglampahi sadarmi
botên langkung kabagyan dalêm narendra

namung ulun minta pasênêdan samun
mudya rawismaya
wahyaning mêmayu wadi
wadi-wadi karya di yya kawêndaka

sang pamasa manut wus pêthuk ing kalbu
hèh Supa ta sira
manjinga gon kang asêpi
bale angun-angun pracima punika

sira Sêndhang iridên atmanta iku
sigrakalêksanan
Supa ngirit Sura manjing
Kyai Supa nèng jaba lan sri narendra

Sura sampun nèng jro pidik mlêngkang suku
tunggal nêkêm asta
midik mêdêd usya mati
pôncadriya sirna mung kèsthining cipta

tandya mahya wêsi sangking betal makmur
budayèng suhunan
antaya mahya sakapti
waja wêsi barang karya pamor mimba

gya dèn urut srana asta cipta sujut
warnanên kang wus hyang
Êmpu Rahmadi tumrapti
jangkung anèng mustaka sakêjêp dadya

dhapur jangkung mangkurat lukira têlu
mawa sêkar kacang
sogokan grènèng kang wuri
ada-ada têrus sapucuk curiga

dupi rampung Sura panêkungnya kabul
gya dhodhok wiwara
mijil sangking gon kang sêpi
kagyat Sura wruh bapa nata nèng dyana

sila bukuh munjuk punika sang prabu
curiga karsendra
dhapur jangkung mangkubumi
wus kapundhut sang nata gya wangsul lênggah

sru mangungun winawas-wawas kang wangun
kris jangkung mangkurat
lociptèng tyas sri bopati
baya iki rare kang kalbèng ing wêca

sri pamasa kondur malbèng puri
Jaka Sura kinanthi kang asta
manjing sadalêm kudhaton
de patih pra tumênggung
myang punggawa ingkang sumiwi
wus samya klilan bibar
sowang-sowang mantuk
rêrasaning pra kusyala
samya ngungun bocah ngumur sapta warsi
waskithèng pramabasa

cara kraton myang cara sêsami
ngoko madya krama kawitana
tarêcêp trampil kênyame
tangguh netya tar murut
mboya wangwang wus tan was ajrih
ririh tanduk mangarah
cukup praptèng wuwus
tan môntra yèn adoh praja
solah tingkah tanagane gèndèng asih
lah ika rare apa

sêmunèke sinambut dewa di
sèwu mokal lamun barès iya
datan mêngkono bênêre
kasor pra wrêda jambul
nêmbah nganggo pada patitis
pandêngan mamèt srama
tumungkul mèt sêndhu
sêndhone lawan narendra
wus têtela calon clona cindhe musthi
narik drajat mulyarja

luwih manèh kadigbyaning budi
wignya muji sêmadining puja
karya pusakaning katong
kang mahya sangking êmbuh
kêris jangkung amangkubumi
eloking bôngsa dewa
bocah bangkit nyakup
sampêt sakarsa narendra
tanpa pola suprandene bisa dadi
karti srana wasesa

kawarnaa wau sri bopati
wusnya praptèng puratara panggya
marang kusumaning sinom
sang pramisori munjuk
lah sinuwun sintên puniki
rare pundi pinôngka
sarta namanipun
dene jêng paduka nata
sri narendra hèh yayi wruhanta iki
atmajane Si Supa

kang patutan putrèningDipati
Siyunglaut Raja Bêlabangan
brene ngupa sudarmane
pribadi sondêr batur
nèng sor wringin malar kasyasih
wastane Jaka Sura
ngumur pitung taun
wasis aguna widagda
baut karya curiga srana praja di
mulyaning widaradya

katga dhapur jangkung mangkubumi
kadidening wirayating dewa
kang wus mashur jagat kabèh
sabên pra sisya krungu
syarèng ôntariksa dumêling
gya sun nêgês karsèng Yyang
sigra tumrun sung wruh
ing besuk ana kunthara
wasta Jaka Sura tumrapta pribadi
jangkaning Yyang Triyatra

katêmahan mau sun dhawuhi
gawe kêris kang arda dupara
gya dadi iki rupane
karti guna srana yu
trah tumêrah turun ngong benjing
abawani bawana
mêngku prajarja gung
têgêse dhapur mangkurat
ni bok ratu mulènana rare iki
dimène purantara

nata nabda mring Supa rum manis
aja mulih marang kuthanira
sun paringi sih ing têmbe
tan cidra sabdèng ratu
tinikêlan pradana rugmi
myang wiryaning wibawa
bawahkên ing wadu
mêngku kitha miji kara
Jaka Sura munjuk sandika mèstuti
sumarah jiwatmamba

dewajining sisyantara murti
misudhèng sih drajat maha wirya
pun dasih tansah cumandhong
arda gung kumacèlu
luluh labda dadya pratiwi
ing rèh prabuning jagad
darmyastutyèngdhawuh
nuwun-nuwun sih pramoda
nistha papa kagunturan ing sabda ji
ajining widaradya

sagêt mahya sangking dama pingging
atuk bagya kang tanpa wasana
klunturan ing sabda katong
lir supêna manglindur
katotoning kawiryan aji
jawata ngejawantah
nrambahi sakojur
jiwangga manujbawarja
botên kintên saglêpung pinra sakêthi
yèn dadyapdining nata

sasat imbal sabda lan Hyang Êning
suka sokur sinihan buwana
ratu pramodaning rate
ambagèng mudraka gung
katuwawa yayah suwargi
ing jaman tinjomaya
sênêng rèh lumulut
têbih sangking pôncabaya
jiwa tambah manrawang pakaryèng sandi
gunardikèng pamyarda

samana Jêng Ratu Dyarawati
saklangkung sihnya mring Jaka Sura
tênaga trapsilèng kraton
nyakêt sarta wèh sêmu
titi titis dugi prayogi
sayugyaning suwita
lir binêktèng laut
mobah sumarah mangarah
mênêng antêng mantêp têtêp rèh patitis
sobaskara aryana

ringkêsing carita sampun lami
Jaka Sura nèng dalêm mudraka
wus sirna pasmoning rare
samana kêng sinuwun
yun byaktèni sukarsèng aji
Sura masa syasana
jêng narendra prabu
darbyatma putri pamungkas
sampun nêdhêng nambut kramaning dumadi
sang nata pramisyara

yeka karsa sih ring Sura sami
Aji Dipa nibali Ki Patya
Wahan kerid ngarsa age
liningan sabda arum
hèh tapatih wruhanta mangkin
sun arsa nadukrama
mêmangu pragnya rum
rungruming putri pamungkas
atmajèngsun yun kabojakrama panggih
Sura tênayèng Supa

naranata wajib misudhèng sih
wong katrima katriman putranya
sri dewa yuning karaton
Sura gawanên mêtu
ring kapatyan besan narpati
ngalumpukna prabeya
bupati tumênggung
arya panèwu panêkar
môncanagri karatoning Majapait
tata-tata pranatan

amêmatut kang sarya di murti
kyana patih munjuk atur sêmbah
sandika atas kararjèng
rampung kya patih mêtu
Sura kerid mismaning patih
wus tan antara dina
tandyari tinêmtu
wus rampung panguparêngga
tanpa kara sajènnya sampun sumaji
dhaup mèstu dewanya

lir dewata surabsari panggih
murcita kapriksa sing mandrawa
sarimbit kanjêng pangatèn
dhasar rêbêsing madu
trahing wirya wiryawan bumi
jagad mêmujyèng sukma
widada silayu
yuwananing dunya loka
ring pangantyan karweka kang nuksmèng sasi
kucêm sasining dunya

gya ingarak pêngatyan kêkalih
Kyai Jaka Sura nitih kuda
abra murub busanane
jêng gusti radyan ayu
awahana jêmpana durti
kathah lamun cinitra
pangantyaning ratu
mubêng têtirahing praja
umung sagung wran jalu èstri raryalit
kèh kayungyun tut wutat

wusnya rampung pangupara di
jêng syasana anèng kapatihan
atut rutut sakarone
nulya ingkang sinuwun
paring dhawuh rêkyana patih
Jaka Surantuk pangkat
kawisudhèng lungguh
jêjuluk Radyan Dipatya
Surèngrana ing Jênu kasbut bupati
klilan laju boyongan

tata-tata tumulya miranti
para mikul umèstu atusan
gumrudug barêng syarane
panèwu mantri umung
anggarêbêg pangatèn kalih
tan dangu anèng marga
wus prapta i Jênu
samya jujug pasanggrahan
wus miranti pantês wismaning bupati
tantara wus mulyarja

tuhu baut pangrèhing praja di
sirna durta gêlah-lahing jagad
kathah merang mèstu kabèh
tobat marang Yyang Agung
dene Surèngrana Dipati
ingêring kadipatyan
akèh tambah dhusun
têgil alas dadya sawah
lêmah sangar kayu aèng wus lêstari
sakala tawar tawa

nuju ari sajuga Dipati
Surèngrana èngêt yayah rena
samya pisah-pisah gone
ibu wontên Sidayu
rama Pangran Sêndhang nèng Tubin
yun kabayong ngalpak
ngumpul anèng Jênu
sêmana laju utusan
mantri catur ingkang kalih dhatêng Tubin
ngaturi ingkang rama

ingkang kalih mangetan tinuding
aboyongi ring Sidayu kitha
kang ibu amrih kagète
abêkta baupikul
wus sumêkta kangkat lêstari
duta karweka ngetan
craka kalihipun
mangulon prapta ing Tuban
tan kacatur ing marga saksana kerit
tanah Jênu wus prapta

pirawuhnya kang ibu mangèksi
gunging putra tur amangku praja
myang syami tênayèng katong
sadarpa suka sokur
nulya sinung dalêm rêspati
pêrnah lor kulonira
tantra kang dèn utus
mring Tuban ngaturi rama
Pangran Sêndhang wus kerit ing Jênu prapti
widada tanpa kara

nulya nutug sukaning panggih
ingkang rama lawan ibu tunggal
nèng ngriku dhasar garwane
samya mong kamuktyan gung
tanpa ceda satu punapi
arjaning praja murah
kang sarwa tinuku
adoh rubedaning ôngga
nêngna gatya kawuwusa Sang Dipati
Natapraja Bintara

gung putêk prihatining tyas
gêrgês kagagas ing galih
Dyan Dipati Natapraja
rintên ratri ngeling-eling
dera rama narpati
Jêng Sinuwun Majalangu
tan arsa nut gameslam
miturut sarengat nabi
dutaning Yyang Mukammadun Rasulolah

ciptaning prana mangkana
paranbaya sun aturi
sapa kang yugya kaduga
munjuk ngaturi mangeling
yya merang ing panggalih
kusut lingsêm salin kawruh
mrih kraton praja mulya
ngong tan durakèng sudarmi
paranbaya kadadeane wus ana

warnanên kang kawarsita
pêrgandringnya para wali
ngalumpuk nèng masjid Dêmak
santri uliya mênuhi
samya yasa surambi
dupyantara sampun rampung
nulya Sinuwun Jaga
matur Sunan Benang sarwi
bisik-bisik gusti ingêring bawana

rèh wus parêk jangkanira
sang dipatyamba tingali
yya kêndho tlope pangêrbag
pabudi dèrèng kêtawis
maksih kalingan isin
sulaya lan ramanipun
nadyan jangkaning jagat
yèn tan kajangkah ing galih
tamtu lêpat wahyaning wahyu darajat

lah prayogi katimbalan
pêthuk Jêng Benang gya nuding
sabat nibali dipatya
lumaksana tandya kerit
wus lênggah sang dipati
Sunan Benang ngandika rum
hèh jêbèng Natapraja
paran durung pisan galih
ubênging rat wus parêk salining jaman

jangkaning jôngka jêjangkah
yya kêndho tlopening karsi
kurang prayitna wêweka
sudaning kawruh mangudi
dening wahyu di murti
sirnakna ciptanta dudu
wajip ngupa sarana
istiyar wajibing urip
hèh wruhanta praja Wilatikta tuwa

sayugyane tata-tata
ngrakit pirantining jurit
miwah pirukuning kratyan
pirukun patang pêrkawis
jagsa pangulu patih
papat ratu ngasta kukum
dadya wêngkuning praja
tandhaning kraton yaktèni
kang biyantu mancas sukêrtining jagat

sun wawas-wawas sriranta
ewuh pamikirku isin
mungsuh bapa sri narendra
puluh-puluh wus pinasthi
karsaning Dad Kang Sukci
janma darmastutyèng dhawuh
pandoning suksma purba
jêbèng datan kêna gingsir
jangkaning rat sira mungsuh lan ramanta

ujare oliya pana
pramanêm kirdhaning bumi
nadyan pra dyija bijagsa
kang tyas nirmala maladi
wus wruh wirayating ghaib
nadyan ramanta sang prabu
wus waskithèng pamawas
lamun nagri Majapait
bakal gêmpur rinubasèng ing oliya

wira pira para dewa
sajaring ramanta aji
rambah-rambah wèh sasminta
kadyadyaning têmbe wuri
kraton Wilatigta nis
ginêmpur nararyèng prabu
lah wis jêbèng kondura
wus parêk mangsane jurit
matur nuwun nuwun jêng radyan dipatya

sandika mundur tumulya
praptèng Bintara nimbali
para wrêda pinituwa
bêbuyut sêndhèn pratinggi
sagung wong magêrsari
kanan keringwus ngalumpuk
sumahab pira-pira
ngandika radyan dipati
hèh myarsakna para sisyaning Bintara

ing mangke karsa manira
ingsun misudha pêpatih
paman Kyai Wanasalam
kang sun angkat dina iki
ingêring praja patih
kajibah dadya wawêngku
karyarjaning Bintara
dene ta pangulu khakim
mangke kêtip anom karsaningsun dadya

pangulu prajèng Bintara
pradata kang ingsun kardi
Ki Imam Sumantri jagsa
pratama utamèng tulis
ing rèh prakara silip
jagsa kuwajiban mutus
rêmbag pangulu patya
têtêp jumênêng praja di
rèh wus ana pirukuning widaradya

prajurit wong sêtya tama
jagabayaning nagari
kang dadya karsèng dipatya
kang tahan wutahing gêtih
srah jiwatma mayungi
dadi têtamèng praja gung
pangêkêring karatyan
rumaksaka siyang ratri
sabên dina sinajarwa tega laya

akèh wong kapingin dadya
prajurit kang talangpati
saya daludag bandera
irêng abang kuning putih
dadya pasêmon jati
winruhkên tarsah winuruk
bandera ingkang abang
ring kanêpson wahyèng gêtih
wutah blabar nèng kitha ngukuhkên praja

pasêmon kang warna rêta
sêrênging budi mèt wani
yya mingkuh tiksyaning astra
bandera kang warna kuning
narik marang papingin
mêmingin enggala campuh
wahyaning wiratama
mamrih kawiryaning bumi
wajibing rèh prajurit tamènging praja

wutahing rah dadya tôndha
arda gung rumêksèng gusti
myang pra dama pêkir papa
yèn mati kêna ing mimis
tumêrah praptèng siwi
ginunggung jalma linuhung
dene bandera seta
pratôndha eklasing pati
putih mulus pasrah mangayu layarja

yeka karan sabilolah
têgêse dêdalan panggih
ring Allah Kang Maha Mulya
tur suka sokur srah pati
ring Yyang Kang Murbèng Urip
sabil idhupnya kapundhut
sumaos ing ngayunan
mangkono prajurit lêwih
wus tan ketang garwatma kang anèng wisma

patining janma tan kêna
nèng wisma nèng ngêndi-êndi
yèn pandoning sukma prapta
kadipundi gon ngocati
nadyan ginêdhong wêsi
pati nêmpuh nora wurung
nèng punglu yayah wrêsa
yèn rinêksèng Yyang mis kalis
tan tumama kaduwe wong pasrah jiwa

mangkono dènnya jêjarwa
Kanjêng Rahadyan Dipati
Natapraja ring kusyala
prajurit Bintara sami
sandika darmastuti
sadaya mangancam campuh
mangêntar kartisara
arda mudya manrah pati
duk samona nulya dinunung pradana

boga wastra warna-warna
sarasya wusya kabagi
warata datan kuciwa
sasênêng-sênêng kang malih
landhêp tangguh pan titis
kabudayan madi têrus
warna prabèt rukmana
satosa nirbayèng wèsthi
sampun kathah kartihita tanuhita

mêmêda nayuh widada
pratagsitaning utami
rajah srana cala cakra
dadya panggasahing wani
guredaning tyas jirih
sirnaning tyas sumlang kewuh
tur sabên dina blajar
campuh astra gosok gadhi
duk samana riwusnya ing lama-lama

prajurit mangayu kara
sukarya têmpuh ing pati
kêtara solah tênaga
pasêmon kudarsa jurit
rêkyana patih nuli
darbyemut wêning kalbu
dalu marêk byantara-
nira jêng radyan dipati
nêmbah matur Kyai Patih Wanasalam

dhuh gustyamba sang dipatya
kalamun panujyèng kapti
rèh wus katawis sudhiya
mboya wande dados warti
konjuk kanjêng rama ji
sinuwun ing Majalangu
têrtamtu pasang cipta
cukul prayitna narpati
bokmênawi ngrumiyini pamrih brastha

prayogyamba jêng panduka
tur upiksa ring pra wali
yèn sampun sumêktèng karya
ping kalihnya nuwun idin
pamudya mantrèng wali
sarat tibuling rahayu
supayantuk panggasah
mathêm sangêt pra prajurit
wajibing wran sarat panggèndèng srah jiwa

cocok karsanya dipatya
lan aturnya kyana patih
yèn mangkono sun malaya
nglugas watra yya na uning
lumaksa dalu iki
radyan dipatyamangrasuk
subaga yayah sudra
patih dhinawuhan kèri
sêdyèng prana yun sowan ring Ngampèldênta

wus lêstari Ngendraprastha
tan cinitra anèng margi
ing Ngampèlgadhing tumrapta
jêng sunan nuju nèng masjit
kagyat sinuwun mèksi
marudasta mèsêm manggut
gya marêk sang dipatya
mangaras padaning yogi
wusnya tata munjuk ngaturi uninga

yèn sampun sudhiyèng karya
kathah kusyalambêg pati
karti nir deya nrang baya
ngrêbasèng jêng rama aji
praja gung Majapait
kawula nyuwun pangèstu
ing guna srana digbya
pamujyaning wali lêwih
angandika jêng sunan wus mangsanira

iki sun paringi srana
katunu gya nginum warih
rajah kalimah tayibah
banyu bagenên kang wradin
kaubèkna prajurit
supaya tatag tyas emut
lah wis jêbèng mundura
sandika radyan dipati
tandya bidhal arsa kampir Giripura

lagsana tantara prapta
ing Giri panggih Sang Yogi
matur krona parlonira
sang pandhita jumrung amin
klilan wangsul gya mampir
ring Benang ugi atur wruh
jêng sunan sokur suka
saha maringi pamuji
mugyantuka widada karsaning Suksma

benjang yèn wus têmpuh ing prang
mêsthi pra wali tumrapti
ring Dêmak mêmuja môntra
mugi unggula ing jurit
radyan dipati pamit
karilan tumulya kondur
marang kitha Bintara
tan antaraanèng margi
praptèng pura patih wus sudhiyèng karya

ahlinya para sudira
katata sinêlir-sêlir
kang dharat wahana kuda
wus pira-pira rumanti
katata jagi-jagi
sumêkta dad damêlipun
giliran jagèng pura
yayah caraning Kupêni
masangkara wiweka guna sêrona

nahênta ingkang kawarni
sinuwun ing Majalêngka
petang praptèng môngsa karo
tanggal wuku Môndhasiya
wringkêlan ringkêl jalma
Yyang Sewandakala tumrun
nuju Aryang tampanira

yun nyirami pusaka ji
waos golok sêking katga
lêmbing jêmparing myang tamèng
ganjur gada para jimat
dhêdhawuh jêng pamasa
mring patih para tumênggung
dyijawara rêsi tapa

enjing karsendra nyirami
samana sampun sumêkta
nayaka pyarya sumaos
pandhita wiku brahmana
wus malbèng purantara
anèng pungkuran supênuh
tata madyaning udyana

sri narendra lênggah mungging
bale susana sucipta
tantra gandhaga wus miyos
sing pasaryan pusakendra
pêpak parasu sara
mung kanjêng kyai sang prabu
pribadi ingkang mangasta

nulya Aji Dipa narik
jêng kyai pusakèng jagat
Condhongcampur wus umahyèng
kagyat narendra umiyat
tri pandurat tan nêbda
gêglêg ngungun ngênglêng mangu
yayah narendra supêna

dupi kêmbang kacangnya nis
pugut tri luk pucukira
kyagêng wus nir guwayane
biru samun tanpa cahya
wêlu kèh pêdhot waja
wusana ngandika arum
smu wiyadi môncadrasa

mring radyan rêkyana patih
hèh Wahan sira majua
mangkya na rubeda gêdhe
kapriye ing karanira
jêng kyai nandhang ceda
kênèng duratmaka tri luk
pugut kêmbang kacang musna

mokal endrajalèng kapti
kartining dus sandipaya
anèng sadalêm kudhaton
pratisthèng ulu pasaryan
lah mara wêspadakna
manêmbah kya patih dulu
munjuk gusti dede cidra

manawi dhustha katawis
kajawi sangking punika
nata dibya gung sarike
sintên kang mara duratma
dupara satus nuta
kilap dewa cidrèng laku
mituhu jangkaning praja

yèn botên pandoning Widi
kados batên kalampahan
samana sang maha katong
amupus karsèng dewata
namur durtèng pusaka
puluh-puluh wusa puluh
bagyaning nata bawana

nulya jêng pramodèng bumi
ngandika mring para dyija
paranbaya wahanane
gya Ajar Cêmaratunggal
munjuk sri naranata
jawi karsa dalêm prabu
wus sirna jati pusaka

dadya tandhaning praja di
nis wiryaning widaradya
hyun mahya ru-ara gêdhe
kawistara rèh pusaka
arda karya pêpeka
sêsmitaning Sukma luhur
cocog rontal Jayabaya

Danisyara ing Kadhiri
tatkala panggih ngulama
Jêng Sultan Ngali sampune
risak prajèng Wilatigta
Jawa salin agama
bokmanawi mangkya timbul
wahananing nata Daha

manggut pêthuk kyana patih
hèh paman wiku sayugya
panarbukèsthi wus cocok
lan jangkaning Yyang Triyatra
ing panjênêngan nata
kusut lamun tinggal playu
yugya mangun brôngtayuda

kya patih mugut sabda ji
dhuh gustiku sri bathara
lêrês dhawuh dalêm katong
ratu musthikèng bawana
pun patih boya beda
sanadyan pun dasih lêbur
kêkah rumêksèng prajarja

jamak patihing narpati
brastha sarêng widaradya
pagasing jôngka rah miyos
katampèn siti nagara
dadya wêdhaking praja
rumôngsa kamuktèn ulun
tatkala nagri mulyarja

sinêmbah pinundhi-pundhi
ring narapraja na karya
wibawamba sebak rajèng
kalamun nagri ru-ara
panggah karya srah jiwa
mbotên ketang dados glêpung
mêkatên punggawa tama

wajib rumêksa duskarti
karti baya parangmuka
campuh bôndawalèng kewoh
pêpatih nayaka wagtra
yèn mingkuh laku nistha
nisthip satruning dewa gung
patine manjing naraka

yèn punggawaning narpati
sarêng lêburnya lan praja
pati sumarah dewane
gêtih daging myang rasika
wor kisma nèng nagara
mèstu risaking praja gung
kamuktyan gung tukar nyawa

usya rinêksa lyih tartip
yya katamèng duratmaka
nanging yèn wontên prang gêdhe
tansah kinarya bujona
tumadhah sara digbya
mung ngajab praptaning layu
tan ngeman brana garwatma

wus jamak wadya di murti
kaboyong garwatmanira
lamun griwamba wus pêdhot
wadya tawuran palagyan
kraos wus sirna brastha
punggawa pralayèng pupuh
atuk udan kêmbang-kêmbang

surapsara-surabsari
sung ranggona ewon lêgsan
mêthuk yitmakaning layon
pasêmon layu bandera
wèh tôndha unggul jaya
môngka tumêmpuh jiwèstu
angganing wadya tan singlar

gumyak pra bopati inggih
lêrês aturnya ki lurah
nadyan nayakèng kêraton
tan siwah pêngancasing tyas
tumênggung mantrimuka
kêdah palastra rumuhun
gusthika wor bangke kusya

jêng pamasa suka myat ngling
aturnya patih nayaka
rujuk panggah kêmput golong
sri narendra pasrangkara
hèh patih kayaparan
bab Ki Agêng Condhongcampur
dera gung manggih cintaka

tuwin para dyija rêsi
priye prayogyaning rêmbak
lah apa linarung bae
apa sinipên kiwala
rèh wus saru kang warna
Ki Supadriya Tumênggung
munjuk Gusti Dipaningrat

adhuh dewajining bumi
kajawi karsa narendra
yogya linarung kimawon
winuryaning dhapur kina
dêdêg agêng alitnya
yèn linarung tan pakantuk
nyirnakkên pusakèng dunya

yèn sinimpên tan prayugi
botên wande dhandhang ngêlak
ngalup mangajab ing awon
mila kabibrah kiwala
tan milati krana
dadya malih Condhongcampur
rèh minulyèng kara kina

dèntên kang kabubuh kardi
kawula tuwin pun kakang
Supagati sakancane
parak mantri kartisara
rujuk karsa narendra
kadhawuhan tata matut
sumaji sajèning kriya

wus kalêksanan miranti
pêpak prabot kartisara
miwah para mantri andhèr
Pangran Sêndhang saha putra
Ki Nom Guling Dipatya
Dipati Surèngrana wus
ing Jênu nèng byantarendra

samya umèstu nglagani
ring êmbah Ki Supadriya
mituhu rèh sapakone
wusnya mumalat dahana
nata maringkên katga
ligan Kyai Condhongcampur
mring Tumênggung Supadriya

matak aji ôngsa radi
dêdêr binuka wus mahya
Ki Condhongcampur dèn abong
manjing prapèn dupi tuwa
mawa prabèsmu jingga
pating klêpyur ijong biru
abang yayah diwangkara

winangwang-wang sinapit
tumumpang paron dèn angkat-
kên pukul tumibèng paron
budi molah sebak nyawa
kyagêng mêsat ngabara
nèng luhuring dhatu prabu
kliling yayah cakrènggana

têkap nginggiling capuri
midêr-midêr mawa syara
gora kêtug kitir ènjèr
nata patih myang nayaka
tumênga mèksi kasa
kadi surya kêmbar wujut
pasrangkara cêtha sora

wibèng ngling mangerang maring
Sang Sinuwun Majalêngka
mangkana kyagêng sapdane
hèh Sang Prabu Brawijaya
sirardambêg niaya
karya gung rusiyèng kewuh
sun sinung mala di brama

kita tar dosa rèh juti
dene kinarya cintaka
rinusak yun kinaryawon
de mitnah midana sisya
atas karsaning sukma
wêsi sadarpa mituhu
hèh Sang Prabu Brawijaya

sirantuk dhêdhaning Widi
sirna kautamanira
wujut nir daya ginawe
siya-siya tanpa dosa
tan wande èru-ara
janma kèh pating bilulung
papuyêngan ngulon ngetan

ngalor ngidul ngupa urip
praja gêmpur kraton sirna
wus tan ana sêranane
hèh prabu sira lungoa
tinggala kuthanira
de sun arsa mulih ring sul
tinjomaya batharendra

wus muksya datan kaèksi
manampak ing rawismaya
ing sunyaruri tumamèng
kyagêng cinêngkah Yyang Endra
tan kêna wangsul asal
hèh balia Condhongcampur
sira wus dadi wisawa

rèh sira dhusthèng pakarti
dadya pusakaning lanat
lah lanturên tyasmu awon
tan kêna sirambêg marta
kênèng sabda upata
salah deyanta manêluh
nganggo karêpmu priyôngga

dhawuhing Yyang Sidajati
dadi pusakaning lekak
awor lalêmbut kang asor
nèng antara bumi kasa
yèn tumrun dadi wisa
gya wangsul Ki Condhongcampur
dadya lekak têluhbraja

manyidra karti tan yukti
kayanganira nèng lintang
kumukus langgêng slamine
praptaning dina kiyamat
yèn lêledhang bawana
dadya antu têluh-têluh
gabag plênthing cacar wana

warnanên sri narapati
kang udyana nèng pungkuran
patih bupati arya kèh
panèwu mantri panêkar
myang rêsi dyijawara
mingsih supênuh mabukuh
munggèng ngarsaning narendra

têtela trang samya myarsi
syarèng pusaka kang musna
tur manglairkên jangkane
ubênging kraton yun rêngka
gêmpur rusak prajarja
jumnêng mungkasi sang prabu
mupus karsaning Triyatra

amung Radèn Patih Wahan
miwah para bupati kanan kering
sami panggah rèh pakewuh
ciptèng tyas sarêng brastha
rumôngsa yèn wus lami kamuktènipun
Patih Wahan matur nêmbah
pukulun sami sudhèng sih

sampun paduka nglong cipta
lamun wontên bêbaya gung dhatêngi
digbyambêg dirèng prang pupuh
campuh madyèng ranaga
dalêm patih punggawa para tumênggung
kang labuh wutah ludira
nanging paduka yya kongkih

nèng sadalêming mudraka
lêlangêna badhaya lagsma srimpi
amba sakônca kang magut
dadya tawuring yuda
dene lamun kawula wus sirna layu
susawa wor bangke kuda
kaupadi tan pinanggih

paduka iku narendra
mboya kinging ngawaki ing ajurit
sayugya lolos sang prabu
nistha panjênêngan nata
lamun ngantos watgata agêngnya murut
nèng samadyèning ranangga
atuk sikuning dewa di

caritaning Ramayana
tatkala Sri Dasamuka Narpati
Ngalêngka Sinuwun Prabu
ratyagung binathara
mêngsah lawan Rama titis Murti Wisnu
dadya syasya pralayèng prang
sinuraking dewa lêwih

kaèsi-èsi surabsa
mila datan sayogya majêng jurit
gêjawi patih tumênggung
pra arya narapraja
yèn wus layu sirna jênênging karatun
marma amba ngarsa-arsa
inggal kajôngka tumrapti

mênggah kraosing tyas kula
miwah para bupati wus anggalih
timbuling wirayat mashur
kang yun ngrêbasèng karsa
ing Bintara wontên drubigsambêg dudu
rintên ratri kêkumpulan
karya sandi ngêrbak ngèlmi

santri musibating jagat
kang arda gung bêbujuk dhusthèng budi
saru silaning tumuwuh
putra dalêm kabegal
mêndêm kapal mituhu parentah palsu
ngapus susilaning atata
mangkya sampun angakuti

kanan keringing Bintara
kathah mèstu mamunah para sandi
janma kang tyasnya kasêdul
pantês sabaya pêjah
sangking manis luwês rèh tindaking tanduk
mila para naratama
têmah mantêp dadya santri

putra dalêm sapunika
kawistarèng gêgabah nara karti
kinarya prajurit tangguh
solah tênaganira
kasudiran ulah pêdhang biring dhuwung
kawula sampun nyudaka
manyindikakên pawarti

kabêkta nukarta para
mila mangke lamun sarêng karsa ji
putra dalêm dipun gêpuk
yya ngantos kalayatan
pami agni mupung dèrèng mubal murub
sinirêp kiwala nulya
para santri bubar gusis

dipun kathah ing kusyala
prajurit kang dirdeya manrang wèsthi
mênggah senapatènipun
dalêm kula priyôngga
rèhning têksih mawi nalar kêdah ngêjum
sri narendra angandika
bênêr aturira patih

nêmbah matur sang dipatya
Pêcattôndha ing jêng sri narapati
dhuh gusti kula kang agung
lamun parênging karsa
dèrèng yogya pêpatih kang majêng pupuh
manawi têksih kawula
pêpatih sasat nêrpati

mung matah ingêring wadya
myang gêgabah dhatêng para prajurit
nèng paglaran ngalun-alun
nampèni dhawuh nata
gusthi-gusthi sadaya pratikêl ayu
rumêksaning karaharjan
sangking pabudining patih

sênadyan nalar punika
têksih ngangge bêdhami mamrih yukti
tan kewran Dipati Têrung
yèn atuk barkah nata
langkung trustha jêng sinuwun mirsa atur
yèn mangkono Pêcattôndha
timbalana bae bêcik

sarana têmbung srangkara
lamun mêksa kakangira tan apti
apa sakarêpmu rampung
praptaning pôncakara
lah ta uwis pradandana sakancamu
kang sumêkta sara digbya
mangêntar sukrêtyèng bumi

kang yun balila nata
lawan malih sira kalilan ngampil
pusakanyar warni dhuwung
Kyai Sagarawedang
tinampanan dipati manêmbah nuwun
mangaraspada gya mêdal
bubaran sangking jro puri

ki patih lan pra nayaka
dupi prapta paglaran andhawuhi
têngara umyang gumuruh
tôndha ana sukarya
wus sumahab prajurit wira ngalumpuk
wantawis cacah tri nêmbang
samya gambirambêg wani

rèh wus olah pangajaran
samya gege inggalnya têmpuh jurit
mangkana dasihing ratu
bumyarda wiratama
ciptèng driya malês panjênêngan ratu
de wus lami mangun bawa
atur liru lara pati

tan ajrih wutah ludira
pagas ingkang griwa labuh narpati
wor bantala ôngga layu
marma para sudira
dupi mirêng têngara ayun prang pupuh
suka bungah lir ginanjar
wastra sêsotya mas adi

kadi gabah ingintêran
poyang-paying prajurit ngupa tandhing
ting bilulung takon tutur
têmpuhing kartisara
para syarja ngalumpuk nèng alun-alun
tata pranatan balabar
sebak trunaning utami

wus busana warna-warna
kadya puspa mijani mèdêm enjing
wungu kumpul padha wungu
kuning jênar bang abang
seta seta ijo ijo rêta dadu
yayah girindra pawaka
kêclaping sara lir thathit

nèng alun-alun balabar
tata rakit bêbanjêngan urut glit
tumulya Dipati Têrung
tuwin rêkyana patya
pra nayaka tumênggung ing Majalangu
ngubêngi prajuritira
kanjêng rahadèn dipati

mahya sêbda priyêmbada
kadya ngimur wanita nèng jro kanthil
tan piniji sadayantuk
wicara hèh akônca
wiratama kang sayugya tamèng kewuh
sira wus lama kagabah
karoban pradana mili

boga wastra kang sarwedah
sampe cukup sarayat garwa siwi
lami wantara yusyamu
mangkana timudyarsa
duskartèng rat Bintara santri kêkumpul
yun ngêrbasèng prajanira
wong tampi dhawuhing gusti

sinuwun prabu sudigbya
dhawuh dalêm pasrah ring sira sami
ngukuhi praja biyantu
kulit dagingmu padha
katokêna pamalêsmu marang ratu
jêr naranata mung darma
kang aran kraton sirèki

kukuhana uripira
yya nganti wrah mahya sangking ing jisim
nanging ucule prajamu
yèn sira durung pagas
nadyan ingsun pêpatih para tumênggung
uga mangatas lir sira
mati urip wor prajurit

pira bara unggul ing prang
nadyan awor lamun punggawa lêwih
tan nêdya manêmbah têluk
suka lêbur wor kisma
lamun ora luhung wisma nèng wana gung
mangkono trahing surasma
kang bijagsa ulah budi

wus warata sakusyala
juga-juga tampi sajarwèng patih
sadaya tyasnyarda gargut
derambêg tega laya
kadhawuhan pra prajurit klilan mundur
ring sananta sewang-sowang
enjang byar pukul nêm prapti

de senapatyèng ranaga
Sang Dipati Pêcattôndha prajurit
kang dadya manggalèng pupuh
nuli samya umangkat
mung kya patih kalawan para tumênggung
ingkang mêksih nèng paglaran
cumadhong dhawuh narpati

kunêng malih kawuwusa
para wali oliya samya prapti
nèng masjit Dêmak supênuh
Sunan Ngampèl wus prapta
Sunan Giri Sunan Benang Sunan Kudus
lan Jêng Sunan Kalijaga
tyin Pangeran Siti Abrit

Pangran Têmbayat Sèh Dumba
Pangran Modang ing Carbon sampun prapti
Sunan Wuryapada rawuh
Sèh Magrib Maolana
Sunan Gêsêng Sèh Bêthong lan Sèh Mêjagung
pêpak nèng surambi atap
tumulya Radèn Dipati

Natapraja ing Bintara
rêraupan lan sagung para wali
satata caraning maklum
gya lênggah sang dipatya
wusnyantara dangu tumulya umatur
mring Jêng Mahgrib Maolana
kawula atur upaksi

mirêng pabrataning warta
yèn ing mangke Sinuwun Majapait
ngatur pirantining pupuh
nglêmpak pra prajurit kusya
ingkang môngka manggala Dipati Têrung
kinèn nibali kawula
yèn mopo pinukul jurit

Jêng Sunan Ngampèl ngandika
yèn mêngkono jêbèng sira miranti
têpis iring lor lan kidul
myancêra wong pêrcalang
prajurit kang taruna sarta kang cancut
yèn prajurit Majalêngka
prapta inggal atur uning

dene prajurit Bintara
ingkang jaga pura myang kang garungi
mungguh manggalaning pupuh
kang baut nata gêlar
amêmatah pratikêl ingêring pupuh
Sunan Ngudung wira tama
mêthukkên Têrung Dipati

sarta ngagêman pusaka
kyai ôntrakusuma barkah nabi
têmbungên sarana ayu
lamun dhangan ing karsa
marang yayi Sèh Malaya yèn wus antuk
têmbe lamun maju ngrana
dadya sarat tyas kang miris

lawan malih jêbèng sira
anjaluka tulungan wong prajurit
Ki Gêtaspandhawa Tarub 

| sak anane kasyala
kathah warga ajarên campuh prang pupuh
mungsuhira luwih awrat
kèh prajurit sêkti-sêkti

lah ta jêbèng mundura sirarsa kundur
nuwun pamit sigra
praptèng dalêm anibali
kyai patih pangulu kalawan jagsa

wau Radèn Dipati Têrung kawuwus
enjing tata-tata
nêmbang têngara nêdyapti
nglagsanani dhawuhing narendra tama

sampun kumpul sadaya prajurit Têrung
cacah kawan nêmbang
bidhal yun sowan kya patih
gya wisata praptèng paglaran tumulya

wus cumundhuk lan kyana patih umatur
ki lurah kawula
sampun sumêkta ing kardi
bêkta wadya Têrung cacah kawan sasra

ngandika rum kya patih lan Dipati Trung
anggèr prayuginya
sowan ngarsaning narpati
nyuwun idin pangèstu bêrkah narendra

gya sarimbit lumêbèng jroning kudhatun
byantarèng pamasa
kya patih munjuk wotsari
dhuh sang prabu pun Têrung ngatas karsendra

arsa mikut pun santri kang arda kanut
gama siya-siya
Bintara kang ambêg juti
lamun mopo yêkti karampas ngayuda

kang sinuwun ngandika hèh Dipati Trung
kakangira Patah
nadyan balela narpati
timbalana srana ari madubranta

lamun mogok apa sak karsanta rampung
nadyan têkèng dêrdah
pôncakara rêbut sêkti
sakarsanta wus ukume wong balela

rèh lakumu kanthi nalar durung têmtu
manawa têmah prang
marma gawaa prajurit
têlung nêmbang kusyala ing Wilatikta

de wadyamu akèh kêdhik sakarêpmu
nêmbah sang dipatya
kawula sampun miranti
kawan èwu pêpilihan wira toma

pra bupati tur tabe muji lêstantun
umahya wus pacak
wira tama Maospait
bidhal ngulon sêdyanira

nèng dêlanggung ngampak-ampak sebak sulung
wastra warna-warna
pistul sanjata bumbardhil
kalataka katga tumbak rupa-rupa

kang katuju bumi gojang-gajing waglut
kirdhaning kusyala
tumbak ngumpul lawan biring
pêdhang lamêng jêparing busur sênapan

Dipati Trung nitih kuda dadya cucuk
tan cinitrèng marga
Glagah Bintara wus prapti
masanggrahan tata tarub makangjangan

kang kawuwus pêcalang Bintara wus wruh
sarakèh wus prapta
wadya gung ing Majapait
sigra-sigra mring Dêmak atur uninga

nulya munjuk sasolahnya bêrsihkatur
wadya Bintara
têngaranya wus kapyarsi
ngong wêntawis wadya kusyala wus cêlak

wus angrasuk sikêp gêgamaning pupuh
pratiwèng Bintara
yayah buta munah daging
ting bargigih katgadambêk bratayuda

samya kirab kumrap nèng madyèng dalanggung
sikêp astra digbya
samana radyan dipati
gya pêrgandring wara pinituwa praja

ki pangulu jagsa patih lugyèng ngayun
ngandika dipatya
lah paman kadi punapi
datan wande ing mangke wus dadya aprang

yugya tunggu ngatèni pamukulipun
Patih Wanasalam
umatur sang adipati
prayugine tuwan paduka utusan

paring sêrat dhumatêng rayi pukulun
senapatènira
tur rayi dalêm pribadi
yèn panuju tinibalan sinrah praja

kinèn matut mêmatah kang dèrèng patut
jro nagri Bintara
yya gandhulan ratu kapir
ing Bintara botên kirang kanikmatan

tandya anut dipati patih kang atur
sigra ngasta rontal
manitra sêmona dadi
gya nyundaka mantri wêrda yitne bala


canma catur lumaksana srat wus katur
ring Sang Pêcattôndha
kang makuwon têpis iring
wus katampan sinumèng jroning wardaya


mèsêm muwus hèh duta sakêthi nuwun
ingsun katimbalan
mring kakang mas adipati
yèn wus sirna Majapait tur sandika


Dipati 

 Trung karya wilapa sul-angsul
manitèng supatra
kathah têmbayaning tulis
sampun rampung sinungkên marang caraka


mantri catur wus sinangonan mas catur
linilan lagsana
tantra nèng marga lêstari
malbèng kitha Bintara panggih dipatya


gya umatur dènira kirdha kautus
antuk wangsulan srat
lah punika ingkang tulis
wus tinampan mangkona têmbayèng sastra


ingkang sêmbah pangabêkti rinta Têrung
Arya Pêcattôndha
saha ingkang binupati
wadya Wilatikta manggalaning yuda


kula sampun nupiksa ungêling têmbung
pustaka paduka
nibali amba pinurih
malik cipta kinèn ngukiri narendra


rèhning kupur karsa padukamba mèstu
mring paduka kangmas
sinrahan Bintara nagri
sangêt suka sokur kapundhi mustaka


nanging nuwun-nuwun mopo satus mliyun
kula atmèng tama
rêbêsing madu tan ajrih
lara pati ngantêpi sabda wus mahya


Jêng Sinuwun Maospait sihnya klangkung
sung dana wimala
winiwaha tur têrsna sih
winisudha dipati pinaring kitha


wantrang dangu kawiryan kawula wêngku
mangke wontên karya
wigati rêntênging bumi
gêtih daging kula saoskên sang nata


jiwatmèstu kasrah jêng sinuwun prabu
rintên ratri ngajap 


payu prajarja surabti
ing ciptamba boya ngeman kadang warga


satriyatus trahing wirya kalbu kukuh
pantês panggah praja
ngêkahi tumadhah pati
nagri sirna musthi sarêng griwa kula


boya ketung tekade prajurit anung
rêmuk wor buntala
nadyan ratu Buda kapir
boya merang makatên trah danisyara


botên pisan-pisan kula nêdya nungkul
mring kitha Bintara
kula dede janma nisthip
trahing dama pidak dede pêkir papa


ratu agung binathara sudigbya nung
antero rat Jawa
budyadi mangulah yugi
adil palamarta galih nyamahita


para wadu gung alit dana lumintu
kèh wastra bagsana
kirang karya kawratên sih
mila wadya gung alit pasrah jiwatma


samya ngayu karti wigati toh gulu
gumlung wor buntala
manrang baya manjing wêsthi
ciptaning tyas sarênga lêbur prajarja


pra tumênggung adipati kadi ulun
tan ginggang sakesya
lair botên ngudi yukti
kawistara lami dènnya mangun bawa


datan ketung garwatma brayat kang kantun
yun anggulang durta
kang karyarda dhusthèng bumi
mrih ru-ara gêmpalên praja kêrtarta


radi ngungun yèn paduka ingkang mangun
murwani tyas jahat
mituhu tekading santri
Majapait yêkti kagungan paduka



kirang bagus nênuwun sih arda ngêrbut
têmah drajag sêngkan
sabar nrima tan ginalih
santri apa tekate kirang pêrcaya


lampah ulun mangkya ingutus sang prabu
jêng rama paduka
kakang mas dipun timbali
lamun mopo paduka têtêp balela


durtèng ratu mêsthi tan yugya pinangguh
kakang mas sumôngga
kula turi sowan maring
Majalêngka manêmbah rama paduka


nadyan minta nênuwun wahyèng karatun
botên kirang marga
jumênêngira narpati
sampun srana ngingiskên gama utama


boya pêrlu mêrdi wong nêmbah Yyang Agung
ngatasing bijagsa
marsudi midana juti
yya na durga kabrastha mamrih nukarta


paduka nung trahing widaradya agung
ngrêgsaka mêmala
wusana kangmas ngubungi
sangêt-sangêt tur kawula kagaliha


yèn tan arsa kula irit malbèng kratun
têmah kula pêksa
mahyakkên guna kasêktin
wisatamba sampun ngampil wênang nata


sampun kogug kêdah mêngsah lan pukulun
campuh ranagana
èngêta lêpiyan dhingin
Dananjaya Suryatmaja ngudi laya


tur sadulur kadya paduka lan ulun
èngêt rèh kusuma
wiryadi yanjana murti
botên ngeman ragatma ocat wor

kisma


awit sampun kalajêng kamuktènipun
nèng nagri Ngastina
winisudhèng adipati
dèn antêpi makatên trahing kusuma


wus tan ketang antuk siksa nraka jakum
ing dunya dêlahan
Dipati Karna nyanggêmi
tur wus priksa nagri Ngastina yun sirna


nadyan ulun wus mirsa jangkaning kratun
rontal Jayabaya
tyin wirayat dyija rêsi
pandhita kang wus wicagsana nirmala


sampun mashur kratos Maospait gêmpur
ramanta narendra
jumênêng nata mungkasi
rèhning kula trahing wirya labuh kusya


dadya glêpung srabut pinra satus mliyun
boya melik gêsang
yayah wran dama malar sih
traujogan amrih lêstarining badan


urip lothung têluk ngabêkti tyas bubut
wirang lamun pêjah
ala-ala anggêr urip
tan prayuga pinarêkkên mismèng praja


Asmaradana
yèn turasing dana warih
rêbêsing madu subrata
ngantêpi pangawulane
ing têmbe kawula arsa
têluk dhatêng Bintara
yèn Majapait wus gêmpur
banjir rah sarah kunarpa


datan mawi dèn timbali
yaktyamba dhatêng priyôngga
bongkok bêdhil pêdhang waos
apasang bandera seta
tôndha yèn asor yuda
umèstu 

 manrahkên gulu
ngaturakên pêjah gêsang


wangsul kangmas kadipundi
tinibalan jêng ramendra
punapa karsa lan mopo
yèn kangmas tan arsa sowan
antawis kalih dina
kados tan manggih rahayu
kalataka musti munya


titi têmbayaning tulis
ping sajuga wulan Kasa
julungpujut taliwangke
mawulu surya sangkala
nyêmbah janma tri karna
katandhan Dipati Têrung
rinta Arya Pêcattôndha


wusnya nis manumèng tulis
rontal ingaturkên sigra
kunjuk Jêng Sinuwun Ngampèl
warata wali sadaya
ganti-ganti nupiksa
Sunan Carbon ngandika rum
hèh Dipati Natapraja


arinta Têrung Dipati
tuhu widagdèng lukita
pantês pramodaning kewoh
poma yya sêrik tyasira
surasaning wilapa
nora luwih pratikêlmu
sarat kartining ronangga


pêthukna madyaning jurit
rèh prawira tan tumama
dening manggalaning kewoh
Sunan Kudus kang bijagsa
ngrasuk ôntrakusuma
kang ngrakit gêlaring pupuh
wus byantu para oliya


jêbèng yya sira ngawaki
rèhning dipati tan kêna
ginggi mahya sangking kraton
hèh Kudus apa kaduga
panggah tanggap sukarya
sandika Jêng Sunan Kudus
mêngsah lan pun Pêcattôndha


prang rintên ratri tan ajrih
yèn ngrasuk ôntrakusuma
kanang arda gung sawabe


nadyan mêngsaha mayuta
prajurit Majalêngka
boya wêgah yèn trus ngrasuk
sultan ni ôntrakusuma


Sang Natapraja Dipati
sigra angundhangi bala
têngara umyang syarane
kang môngka pra witama
Kyagêng Gêtaspandhawa
lan Ngabèi Ônggaranu
kalawan Ki Suranata


ngrasuk sêrban jubah putih
enjing wus sumêktèng yuda
Jêng Sunan Kudus agême
sêrban wungu ngrasuk wastra
kyai ôntrakusuma
kaos cênela linuhung
yayah malekat mèt nyawa


gunggungnya prajurit santri
tri nêmbang klêmbu kang rucah
wus miranti prayitnane
gya bidhal mring pabaratan
jêng sunan nitih kuda
gumrudug tilawat umung
bêdhug têrbang sulawatan


ingkang wirit dèrèng lami
katênta Budane kawak
tilawate kagok sidhèn
kapyarsa jalma ing Dêmak
os kowe ngucap apa
kang sinêrêng cêp tan muwus
ih kula têksih katênta


lagu srokal kang bawani
catur santri misu sarak
nèng ara-ara wus jèjèr
cakêp trampil cakut yayah
suldhadhu Batawiyah
warnanên Dipati Têrung
èngêt dènnya tur supatra


mring raka sang adipati
antara wus kalih dina
datan ana wangsulane
mangudasmarèng wardaya
gênah kangmas balela 


sigra nêmbang têngara sru
wadya astha sasra tata


kasaru wau kang prapti
pacalang juga tur priksa
yèn gaman Bintara rawoh
nèng prabatan têgal wiyar
senapati oliya
nitih kuda sarban wungu
songsong seta sèrèt prada


kagyat Sang Têrung Dipati
wantu tyas sura kasmala
sigra bidhal sawadyane
sura yayah partyandaka
wus yun-ayunan gêlar
nêmpuh wran ing Majalangu
lir digtya môngsa kunarpa


samya cakutnyambêg pati
wong Bintara Majalêngka
samya wuru nirdyèng wante
kosok gadhi bênthak watang
dangu antaranira
Jêng Sunan Kudus katuju
watgata madyèng ronangga


tatu jaja tantra lalis
ginosongan prajuritnya
wadya ing Bintara lolos
rèh senapati pralaya
kasaput ratri nulya
mundur wadya Majalangu
kang pêjah mung sawêntara


tandya kusyala tur uning
yèn Jêng Sunan Ngudung lena
umung para wali kabèh
maca slawat dunga trasah
nurbuwat waliyolah
kasah basmah bala sèwu
Jêng Sunan Benang ngandika


wruhamu para prajurit
jêbèng Kudus marma seda
têkabur kibir wahyane
sukèng tyas mangrasuk wastra
kyai ôntrakusuma
marma tan kênèng têkabur
ujubriya

lan sumêngah


wus pira-pira palupi
tatkala jêng nabi duta
kasiku pangandikane
nalika prang lawan lakat
mingkis rasukan nêbda
yèn isih paman wong agung
kambah ingsun nora wêgah


tantra sêsiku gung prapti
sarira dalêm sangsara
klêbèng guwa prangnya kasor
katuju èngêt martobat
ring Yyang Kang Murbèng Jagat
bagya nabi antuk ampun
sudigbya unggul ronangga


jêbèng Kudus tanpa eling
wahyaning ngling ngagêm jimat
ôntrakusuma bêg kaot
ananging iku tan kêna
katutuh têkdirolah
nora luwih amung sokur
dene sira sabillolah


bagya layoning ulami
pêrang lawan kapir kawak
atuk ganjaran kinaot
nulya rahadyan dipatya
umatur mring pra iman
sintên kang prayagi nambung
angêjum kumbala wudhar


punapa kula pribadi
ngandika Jêng Sunan Benang
bêcik kang tinata sarèh
wadya kang miris tyasira
miwah kang anyar prapta
jêbèng sira ayya magut
dene gantining manggala


sumanggakna para wali
mangke karsaning oliya
yun nyampurnakkên layone
jêng sunan ingkang pralaya
nèng madyaning 

 ranangga
lah wis muliha sirèku
sigra mundur sang dipatya


praptèng Bintara ngundhangi
mring pra prawira tamtama
warnanên miwaha layon
pante sawa wus sumêkta
malbèng krêndhawahana
ingiring lagsanèng kubur
pra ngulama mudyasmara


pinêtak sakilèn masjit
wusnya nis rèh paripurna
pra wali rujuk karsane
kang kabanjêl madyèng rana
sayugyatmajanira
Bagus Kusman majèng Kudus
gumantya kanang sudarma


winisudha kasbut wali
nunggak sêmi ingkang asma
sampun dadya pargandringe
Dyan Kusman gya tinibalan
kerit ngarsèng Jêng Benang
liningan sêbda hèh kulup
sira tuk sihing oliya


pan wus sabyantu pra wali
ing Jawa saeka karsa
jêbèng sira kawisudhèng
jumênêng pangran nèng Dêmak
tan pae lan ramanta
kasêbut Jêng Sunan Kudus
dèn amini pra oliya


kang sinung sabda tur inggih
kapundhi êbun mustaka
suka sokur ing Yyang Manon
nulya pra wali sadaya
nuju ari Jumuwah
yun gusthi ingêring pupuh
pêpak nèng masjit ngalêmpak


sang nata praja miranti
lan Kyagêng Gêtaspandhawa
Ki Wanasalam sumaos
sêdene Kudus Jêng Pangran
ngandika Sèh Mulana
Mahgrib maring para jamhur
kaya priye pamunah prang



akèh wadya Majapait
kang surambêg wiratama
bupati gêgaman ewon
nadyan kêrig wong Bintara
jalu tuwin wanita
mêksih jitus tandhingipun
môngsa gôndraa sapira


kapriye marganing inggil
prajurite janma rucah
campuh ing kewoh tandhane
senapatine pralaya
prajurit santri bubar
brêtatana panggah kantun
yèku wadya santri desa


Jêng Sunan Benang nambung ling
bab lampahe prang punika
tan wontên srana sarate
èsthi kula mung dyi warna
kang kinging linampahan
sapisan pasrah Yyang Agung
myang sarat sirêping mêngsah


kaping kalih sarat pripih
sarana sêbda maonah
pakartinya Sun Ngampèl
dhatêng nagri Majalêngka
nyamur sampun kêtara
amangsah pagunanipun
srana istyar srêping janma


mêngsah-mêngsah sadayaning
Bintara yèn campuh ing prang
winayahna bakitane
paran dènira kajibah
panggah suraning laga
mangêjum wêdharing wadu
kanji sedaning manggala


kêjawi catur priyayi
sajuga kang minggah anyar
tur ngudi tuwuh ramane
Pangran Kudus kang wus muksya
kalih Ki Suranata
tri Gêtaspandhawa Tarub
Ki Ônggaranu kapatnya


sakawan punika yogi
damêl karampunganing 

 prang
ngatingalna kadigbyane
matah mêmatut prawira
gêgasah tyasing brêtya
ing Bintara mung puniku
kang wus kèksi wirya tama


Ki Gêtaspandhawa tampi
Pangran Ngudung Suranata
Ônggaranu samya ture
boya ketang nis jiwangga
layu madyèng ronangga
rêmuk ajur dadya glêpung
sakesya tan wancak driya


lah uwis mundura kaki
rêrigên campuhing aprang
benjang punapa yugyane
de jêbèng sira Malaya
yugya pasanga srana
lairna kabudayanmu
murih ungguling ayuda


sandika ingkang sinung ling
Dyan Dipati Natapraja
mundur tyin Jêng Sunan Lèpèn
gya lagsana tanpa rowang
mangetan karsanira
mring nagari Majalangu
nèng marga masang sarana


samana Jêng Sunan Kali
praptèng praja Tuban nulya
jujug Ki Supa wismane
kang aran Pangeran Sêndhang
pinuju anèng wisma
Ki Supa mangrakul suku
jêng sunan tumulya lênggah


gya ngandika arum manis
hèh Supa atmajanira
Ki Ênom undangên age
kalawan Ki Surèngrona
warahên ana karya
wigati kang rada samun
yya nganti na janma wikan


Supa wus waskithèng wèsthi
utusan sisya pracaya
nibali ibnu karwage
ring Jênu Guling lagsana
lêstari lampahira
prapta liningan pamuwus


kerit kêkalih dipatya


sampun prapta Majapait
Tuban wismaning sudarma
tata manêmbah sakaro
jêng sunan nulya ngandika
hèh Supa wruhanira
praptèngsun ayun katêmu
sira lawan atmajanta


pêrlu sung wruh kita sami
mangke ingêring bawana
wus parêk jaman jangkane
praja Wilatikna sirna
kèri sawantra dina
yun pulastha tan pikantuk
iku jangkaning oliya


sêdene pra dyija rêsi
kang bijagsa tyas nirmala
tan pae lan ngula kyèh
brastha karatoning Buda
ngalih marang Bintara
murwani jumênêng ratu
ing Jawa panatagama


Islam Rab gamaning nabi
nêbut kalimah tayibah
sing karsèngsun Supa kowe
ibnu lan rubiyahira
inggal sira miruda
lamun tan mêngkono katut
pralaya madyèng ronangga


sakulawargamu sami
iridên marang Mantaram
besuk pasthi dadi kraton
ing mangke mêksih dadyalas
sira babat-babata
nèng Mantaram adhêdhukuh
manawantuk wahyu kobra


kaping pindho ingsun arsi
mubêng radya Majalêngka
pasang jimat maju pate
liya têngah yya katara
dimèn padha miruda
murut ring kayanganipun
nêtêpi muksyaning Buda


sun pasang sawêngi iki
hèh Supa ingsun atêrna 


kang bêcik êndi ênggone
jêbèng ro karia padha
jêng sunan lumaksana
dalu Supa atut pungkur
wus prapta pojok pracima


muhung warnining sêmail
kropak cinitrèng kênaka
rajah janma nungsang roro
lagnyana ungkur-ungkuran
tur srana tulang tukang
pinêndhêm siniram ranu
môntra hong ilahèng kurdha


ora ta purwantara wis
wijang wrata lima têngah
tantara ro wringin gone
dupi wus rampung mikara
mundur Jêng Sunan Jaga
ing ratri tumulya jujug
wismane Pangeran Sêndhang


putra kalih têksih nganti
Ki Nom lan Ki Surèngrona
Jêng Sunan Kali sabdane
hèh Sura Jênu Dipatya
kasusrèng rat bijagsa
putus munah betal makmur
mahya wêsi pamor waja


coba sun karyakna kaki
cothèn anggoning oliya
sakarsanta prayogane
kang liningan tur sandika
sindhakêp suku tunggal
pônca pranawa tinutup
mahya wêsi pamor waja


cinandhak tinukêl dadi
katga sajuga luk lima
gandhik panjang mawi grènèng
sêkar kacang lambe gajah
rêspati wilis rêta
jêng sunan ngandika arum
iki kêris dhapur apa


matur borong amba darmi
mung mèstu dhawuh panduka
dados punapa sêdyane 


Kanjêng Malaya ngandika
kêbo lajêr dhapurnya
sarta yun wèhi jajuluk
Kyai Maesapanular


kaki sun gawèkna malih
kêndhali wahana kuda
ingkang kaya wêsi kiye
sêndika Sang Surèngrona
musus cipta wus dadya
sajuga ebat kang dulu
ing lyan mulat brontasmara


kêndhali sinung kakêsih
dening Sunan Kalijaga
Ki Macanguguh namane
pantês agêming narendra
pramodaning rat Jawa
ing têmbe turun-tumurun
Kanjêng Mêlaya ngandika


wis Supa ingsun yun mulih
kèria basuki arja
mahya plas wus datan katon
samana Jêng Sunan Jaga
wus prapta ing Bintara
radèn dipati anuju
gusthi ingêring ayuda


kasaru jêng sunan prapti
sadaya kang lênggah kurmat
satata Sinuwun Lèpèn
ngandika hèh jêbèng inggal
nuli magutna wadya
yya na kang sumêlang kewuh
mungsuh wus sun kèhi srana


sêdene ing Majapait
maju pat kalima têngah
dadya wruha sira kabèh
para pratiwa Bintara
yya wancak ati suda
kajaba pêsthi wus tamtu
Brawijaya nis manendra


lan malih jêbèng sirèki
sira sun wèhi bituwah
kêndhali bêcik wangune
tur kêna 

 karya pusaka
tumrah tumruning nata
wasta Kyai Macanguguh
wus ambarsa tundhuh Benang


Durma
gya lagsana Sèh Mlaya panggih Jêng Benang
lênggah anèng surambi
pêpak pra oliya
matur Jêng Kalijaga
ing purwa madya mêkasi
wali ngulama
samya jumurung amin


suka sokur mring Jêng Sunan Kalijaga
dènnya mahyakkên pripih
warnanên rahadyan
Dipati Natapraja
enjing suwarèng ajurit
nêmbang têngara
brêtya sumêktèng kardi


sikêp astra sunapan tumbak candrasa
katga gada lan bindi
ngalun-alun blabar
busana cara Arab
ingkang môngka senapati
Jêng Ngudung Pangran
mêksih taruna pêkik


Kyi Gêtaspandhawa lan Suranata
Ogaranu Ngabèi
jubah sêrban seta
pratôndha srah jiwangga
syandana wajik rêspati
dirèng tênaga
ciptèng tyas lir punagi


dene wadya Bintara mung kalih sasra
dyi nêmbang jalma sabil
santri kalih wrêda
sadarpa ngajab laya
sabil dêdalan Hyang Widi
madhêp pracima
tekat agulung pati


wus tan ketang rubiyah ibnu nèng wisma
malah wus dèn slamêti
surtanah tri dina
sapta ri kawan dasa
nyatus mêndhak ngaping kaping kalih
nyèwu pratôndha
eklas rêjasèng pati


nulya bidhal 

 praptèng prabatan ronangga
wus tata pacak baris
warnanên sang sena-
pati Têrung Dipatya
sampun ingaturan uning
wadya Bintara
wus samya tata baris


abêlabar sebak kuntul nèng madyèng tlar
Têrung Sang Adipati
dhawuh mring kusyala
kinèn nêmbang têngara
syara jrit karêngèng langit
pan wus sumêkta
brêta ing Majapait


astha nêmbang gabakbag baris têmbing wetan
busana warni-warni
astra tumbak pêdhang
ganjur bindi jatmaka
kalataka myang bunbardhil
Sang Pêcattôndha
nitih kula malangkrik


ngasta pêdhang ngubêngi gunging kusyala
yèn tinon sangking têbih
lir raja bonapatya
yitnambêg maha digbya
ngumbar kasuraning pati
mila tan siwah
lan nampuliyun Paris


sru sêsumbar Sang Pêcattôndha Dipatya
hèh majua wong santri
glah-glahing bawana
prang tan nglaras prakara
lir raryangon tuna budi
tan wurung sira
wutah sêga kêndhuri


iya iki piandêle sri narendra
Sinuwun Majapait
pasrah mugut usya
kawinangkên midana
pêsthèkna patimu santri
wong ngrusak tata
gêmpal kêrtartèng bumi


sira iku durung wruh planggêraning rat
karya prang datanpa wit
purwa mèt agama
dudu patraping praja
sira

mêndêm lapal kadis
Kuran myang kitab
tuture kok gandhuli


têmah kita ngukiri ratuku Jawa
kang bèrbudyambêg niti
gunardikèng sastra
kang digbya pramabasa
asih ring dewa linuwih
kowe kabegal
nêmbah rasullolahi


kaya priye bedane Allah lan dewa
pagene sira santri
salin sasêmbahan
apa sira tan wirang
wruh gêbyaring surya sasi
salin agama
kowe wran cupêt budi


sira iku wong Jawa edan sarengat
brata sêmbahyang mahgrib
ngong mêndêm Mukamat
cininthung ing oliya
anut para nabi wali
kapus ngulama
kabujuk santri nisthip


wuru sadad kombêng marang malaekat
prangsangatimu yakti
coba têkakêna
ya ingsun Pêcattôndha
aja manèh sira siwi
nguni ramanta
Sunan Kudus ngêmasi


dupi mirêng prajurit santri tatela
sumbarnya senapati
Têrung Pêcattôndha
ngundhat silaning gama
malah anggurenda santri
ngamuk manêngah
lir ngangrang nêmpuh wani


gulêt gulung gumolong sajuga karsa
dera santri srah pati
riwut tanbuh rowang
masya muji Lah-Allah
wong Wilatikta nadhahi
sanjata tumbak
kalataka bumbardhil


nanging tanpa budaya wit mimis klangkah


samya tumibèng wuri
kawêkèn tyasira
brêtya ing Majalêngka
ngadhêlong kathah ngêmasi
sang senapatya
waskithèng angabani


alon mundur nanging klèru pamiyarsa
mlayu tinggal bumbardhil
maryêm kalataka
tigar tumbak binuwang
bubar larut ngungsi urip
pating balêsar
bubrah tataning baris


sang dipati têmahan kari anggana
nyamêthi kudanya glis
nusul wadyanira
aba kinèn mandhêga
pra prajurit nanolih
mangudi gêsang
katêmpuh dening santri


samya gêndring lumayu arêbut gêsang
jlalatan ngupa margi
dupyantara bêthat
malbèng wana trataban
ana ngidul manrang wukir
nilar manggala
nora mut senapati


kèhing santri bêrêk yayah singalodra
sami muji Yyang Widi
nêbut Allah Allah
bendrong tigar klataka
wuwusên Têrung Dipati
kesisan bala
mung kari gangsal biting


iya iku kabule jimat sêrona
maonahnya Jêng Kali
wadya Wilatikta
bingung tanpa jamuga
sadarpa tyasira jirih
kèh kamigilan
dening trajanging santri


gya mangetan wadya Majalêngka arsa
mantuk ring Majapait
kathah kang kabranan
samarga-marga suda
minggok 

 umanjing wanadri
wadya Bintara
saya kèh tambah kanthi


wong padesan kanan kering pinggir marga
umèstu marang santri
dilalah karsèng Dad
ingkang samingun basar
ngudanèni pra ngulami
sarta abuka
kêmadèn jimat pripih


saranane gunasti Jêng Kalijaga
dadak wong Majapait
arda kamigilan
sangking aji kêmayan
tantara lami tumrapti
têtirah praja
laju manjing nagari


Sang Dipati Têrung sangêt kagawokan
solah prajurit tintrin
apa krananira
sirna panyakrabawa
gya dèn etung pra prajurit
kantun kalih blah
laju malbèng sitinggil


yun kêpanggya kalawan rêkyana patya
tur pariksa manawi
tiwas ing ronangga
arya mantri kèh laya
prajurit katun sakêdhik
warnanên para
santri kang ngudi pati


samya kandhêg anèng sajawining kitha
dhawuhnya senapati
Kudus Jêng Pangeran
mring piniwrêda bala
lah kakang Gêtaspêndhawi
sumôngga samya
kinêpung dèn ubêngi


de pun kakang baris sakilèning kitha
wetan kula pribadi
kidul Suranata
Ogaranu utara
yèn wong Majapait mijil
gya kabêstoa
pinugut lungaya nis


dene lamun nêbut kalimah tayibah
dèn uripana sami


tri matur sandika
lumaksana wus tata
paju pat kêbak wong santri
tur tambah kathah
wit barkahing paripih


warnanên Sang Dipati Têrung Dipatya
tundhuk sang nindyamantri
amatur trus têrang
purwa mandya wusana
sadarpa ngungun tyas patih
tandya manêbda
wawit gèr atur uning


jêng pamasa munjuk saniskaranira
dèn ta mangêntir santri
marang ing Bintara
tiwas tanpa budaya
kênèng kêmaning santri
sigra lagsana
dyan patih malbèng puri


sarêng lawan Dipati Trung Pêcattôndha
lunggyèng ngèmpèr pandhapi
ing sanasewaka
wling ngunjuk nyai lurah
katur kanjêng sri bupati
antuk tibalan
nata lagya sêmèdi


Kyana Patih Dipati Trung sigra mandhap
praptèng paglaran gusthi
lan para nayaka
yun ngundurakên mêngsah
ingkang ngêpung Majapait
warnanên para
punggawa jro nagari


prarya mantri panèwu panatus rôngga
panêkar dêmang sêndhi
ngêdhap manahira
miris kêkês mangraras
sadaya mangucap ajrih
warnanên pura
kanjêng pangran dipati


Budhan Srati panggya lawan Patih Wahan
ngandika arum manis
marang dyan patya
paran prayoganira
mungsuh santri tanpa wilis
mangrapit kitha
paran pikirmu patih



patih matur dhuh gusti pangran dipatya
ing dintên benjing enjing
karyaa rampungan
pêputusaning pêrang
kawula pyambak ngawahi
mangêntar mêngsah
birat sagung wong santri


jêng paduka sampun mahya sangking pura
lamun maksih pun patih
gya kundur jêng pangran
manjing dhatu susaya
warnanên punggawa nagri
Pangeran Sêndhang
ngalêmpakakên siwi


Si Dipati Surèngrona Jênu kitha
Ki Nom Dipati Guling
wus pêpak sadaya
anèng dalêmnya Supa
Pangeran Sêndhang nêbda ris
lah sutaningwang
kabèh payo sun irit


marang tanah Mêntaram babati wana
mèstu sabdaning wali
Sunan Kalijaga
Ki Nom matur sandika
mung Surèngrona Dipati
nêbda mring rama
kula botên mèstuti


kula kêdah belani rusaking praja
nagari Majapait
gung paring wiryarja
misudha adipatya
tur tinriman putra adi
kados pudyamba
mungkir cidryèng narpati


lamun rama ing mangke kêdah miruda
kawula jumrung amin
botên langkung amba
mung minta sih widada
samana Supa wus mranti
sagarwa putra
nulya lolos ing wêngi


kathah sisya jalyèstri samya tut wutat
miwah pra magêrsari
lêstari kirdhanya
prapta wona Mantaram
warnanên kang mêksih kari
Sang Surèngrana


lan lagsma manjing puri


ing byantaranira kanjêng sri narendra
ngandika arum manis
Surèngrana sira
milu labuh nagara
angatokêna jayasti
pambudènira
sirnaning para santri


eca lagya imbal sabda ana warta
kunjuk jêng sri bupati
lamun Kyai Supa
sagarwatma miruda
para sisya magêrsari
dalu miruda
kathah mantri tut wingking


sang dipati ing Guling tumut miruda
kilap sêdyaning kapti
duka sang sudigbya
mahya ingkang supata
pêrsapa ing wuri-wuri
ratu tan kêna
mèt mantu pandhe wêsi


sinaturan gêtêr-patêr ing nagara
dhèdhèt munyerawati
tôndha sêbda sêtya
sinaksi ing jawata
marma pandhe praptèng mangkin
nadyan digdaya
cêlus dadya bupati


kawarnaa paglaran para bupatya
lawan sang nindyamantri
dhawuh mring punggawa
kinèn suwarèng bala
têngara tinitir-titir
kusyala nglêmpak
nèng alun-alun mranti


nêdya karya karampunganing ranangga
srah jiwa ngudi pati
yun ngêntar ngulama
kang ambêg kumawawa
puwa-puwa cidrèng bumi
ki patya kagyat
wrin wadya mung sakêdhik


awit kathah ing ratri kang sami minggat
ting blulung ngupa urip
ngandika kya patya
marang sagung nayaka
hèh

kônca kadya punapi
rêmbak andika
brêtya kantun sakêdhik


datan kiyat tinimbang kathahing mêngsah
lor kidul kulon ngrampit
wetan tanpa petang
matur para nayaka
kyai lurah bab puniki
yogi tinêmpak
kang kandêl dèn dhingini


sampun galih ingkang dadya senapatya
paduka lan bupati
sarêng mangsah nêbak
yya kêdangon ing lampah
yayah sulung malbèng agni
sadaya laya
ngupadi criyos wingking


pra nayaka patih rêmbak kumpul juga
brastha sarêng lan nagri
nadyan garwatmaja
binoyong rinampasan
pating crêngèk syarèng tangis
tandya madyèng tyas
yèn kula wus ngêmasi


kang kasêbut rontal agama kamuksyan
karangan Wisnu Murti
dhawuhing Triyatra
wran pralaya ing yuda
manggih syarga sunyaruri
antuk rum jêkbat
panggya Yyang Odipati


injing pêjah mangke pêjah antuk marga
ngrênggani syarga ruri
surabsi mangudan
rum-arum arum kêmbang
mring satriya tamèng pati
antuk sopana
sela matangkêp kori


kyana patih mirêng sabdaning nayaka
lan Têrung Sang Dipati
tambah mahyèng sura
nir deya manrang deya
ngrasuk busona miranti
ngagêm pratôndha
puspa sinurèng 

 pati


sampun pasrah ring Sang Yyang Sewandakala
mahyèng usya ôngga nis
yitma kapralêda
mangayu ngajap marta
Sang Yyang parêng ajurungi
rumakêt atma
tan ana nulih wuri


Pangkur
wus cancut pratikêsyanda
kyana patih kalawan pra bupati
lan Radyan Dipati Têrung
brêtyadi Majalêngka
cacah sirah amung kantun tigang atus
sadaya wus sinajarwa
tibaning papêsthèn pati


mangulon sêdyaning karsa
rèh pracima têlênging senapati
kang karan Pangeran Ngudung
wali taruna digbya
kyana patih dharat lan para tumênggung
miwah Arya Pêcattôndha
sikêp pêdhang sawunggaling


dupi campuh yun-ayunan
nèng prabatan mungsuh yayah punagi
nulya wadya Majalangu
samya sèlèh jatmaga
lan sanjata duk wikan sidhakêp suku
tunggal ngèsthi ngendraloka
wus kèksi wiwarèng syargi


kèh surabsa marudasta
ngawe-awe mring satriya utami
wusnya trang pamulat murut
gya ngasta pêdhang kangkam
pra kusyala sadaya prastawa dulu
trangginas nyandhak gêgaman
dyan patih dhawuh mêrpêki


prajurit ing Majalêngka
gya manubruk katadhahan pra

santri
surak amin ngalaekum
samya nêmpuh byat sura
wantra dangu dènnya rukêt rêbut unggul
wong Majapait kasoran
sawiji tandhing sabiting


sirna tan mangga puliha
brastha mumur sawa kadya rinujit
mung kantun Dipati Têrung
anggona wor gusthika
kasaput ing ratri wong santri gya mundur
mring sanggrahan senapatya
warnanên sajroning puri


Jêng Sinuwun Brawijaya
wanci dalu dhawuh mring juru tulis
kinèn manurat nèng watu
sastra têmbung Sakrêta
sinêngkalan jumnèngnya purwaning dangu
wasananing kraton sirna
ngumur satus kalih warsi


ratu pamungkasing Buda
sabdaning sang hèh Prabu Dyarati
wruhanta ingsun hyun murut
mring kraton Tinjomaya
Batharendra Yyang Triyatra wus mangayu
de sutamu kaki Bondhan
Surati mèstu ring kami


Jaka Sura sagarwanya
padha manut kadewataning pati
de sira yayi tan atuk
rèhne batinmu Eslam
lah mêtua jujuga gênthan bok ratu
puluh-puluh pandoning Yyang
sujanma parasdye Widi


dyah manjrit mawa udrasa
ngaras pada dhuh ingkang misudhèng sih
dunya praptèng layu murut
dewatèng Tinjumaya
kula

nuwun tumutur paduka prabu
mawongan nyèthi sulaksma
tan sagêt kawula kèri


sang nata malih ngandika
yya mangkono yayi sanès pamanggih
aja godha angrêridhu
ing rèh endraning laya
pandon dewa tan kêna slisir sak rambut
benjang sira antuk krama
tur pandhe Slam dadi wali


sira datan kêna ngampah
kirdhaningsun iki malêm Wraspati
Manis nuju sri tumurun
wukune Julungkêmbang
Dewa Guru Yyang Pramèsthi adum ayu
kêkayoning Patmanaba
dewata kamulyan pati


akêkobok banyu mawar
umbul-ubul ngadêg mathêr ing langit
gêdhong mênga dewa mlaku
Sang Yyang jumurung karsa
lah ta age yayi patni sira mêtu
anèng gênthan mamujia
gya Dyah Dyarawati mijil


sri narendra lan pra putra
kakung putri surèngrana lan lagsmi
samya mudya môntra nayuh
wahyaning padon suksma
ngêning cipta sasêdyaning tyas katuju
daut prabayasa musnya
mumbul ring rawismaya nis


manjing Tinjomaya suksma
sadaya kang nèng jro dhatu tan kari
badan jawata wor kanun
mênêng mangêning wênang
nèng kaendran ngungkuli 

 marcapada gung
tikêl sèwu nikmat syarga
kamulyan tanpa upami


nora èngêt lamun muksya
amung ketang Dyarawati ngêmasi
murut ring sawarga agung
Ratu Adyarawatya
wus sampurna èngêtanira sang prabu
lah sumôngga kagaliha
sagung kang maca miyarsi


kang mati manganggêp gêsang
ingkang gêsang sami manganggêp mati
kosok bali lira-liru
saksine padha mrajak
wong kang nulis uthak-uthik padha lampus
ingkang maca lagya pêjah
kang mirêng anèng suwargi


kang seda nora uninga
lamun mati kang ngarani wong urip
nanging tatkalane murut
kang urip katon laya
lah cupana kaki cangkriman puniku
yèn yun bijagsèng kawruh kak
ingkang nganggo urip mati


ucapên Sang Pêcattôndha
kanang awor gusthika bang-bang enjing
ngalilir sarira wutuh
tan sajuga watgata
nulya brangkang ngarah-arah yya na wong wruh
lumaksana sigra-sigra
ciptèng tyas manjing jro puri


yun sowan sri naranata
tur upiksa ki patih wus kajodhi
lan pra nayaka tumênggung
dipati 

 môncapraja
pra prajurit sawiji tan wontên katun
dupi prapta purantara
Sang Pêcattôndha umaksi


prabasuyasa wus sirna
tanpa sisya lan para kyai-kyai
pusaka ji waos dhuwung
tan watên kaliwatan
Pêcattôndha mubêng-mubêng gya malêbu
jujug gênthan sewalagsma
panggya kanjêng pramisosari


Sang Rêtna Adyarawatya
nênggah waspa môncadrasa mawanti
emut sutrisnaning kakung
miwah sang narpatmaja
dene kèri priyôngga tan bapang mèstu
murut maring endraloka
sadarpa putêk ing galih


Sang Pêcattôndha aturnya
dhuh jêng ratu mugi èngêta gusti
wit pandoning suksma luhur
kawula mung sadarma
mênêng mosik atas sangking Sang Yyang Guru
Yyang Pramèsthi Siwahboja
rintên ratri ngudanèni


wus jamak garwaning nata
prajarja brastha gusis
dadya boyonganing mungsuh
karan labuh nagara
boya awon umèstu sakarsèng mungsuh
prayogi narimèng titah
putri tan wignya don jurit


gusti wangsul sariramba
senapatya mangku kitha bupati
gung sih wirya sang aprabu
raka paduka nata
mangkya têmah 

 kèri boya dhèrèk murut
botên pralaya ing yuda
sadarpa dlap amba urip


sinurak ing janaloka
tri bawana arda gung ngèksi-èksi
mangerang satriya blubut
blêbêt sungkan pralaya
budi nistha jêmbêr satruning praja gung
tan sarêng risaking praja
dadya rarêgêding bumi


satêngahnya ibal sabda
kasaru Jêng Kudus Pangran umanjing
ring pura sawadyanipun
Kyai Gêtaspandhawa
Suranata lan Ngabèi Ônggaranu
kang ngupa boyongan brana
jimat pusaka tumbak kris


rukma di sotya maneka
wus ngalumpuk samana dadi siji
mring gêdhong srang baya suwung
Ki Sêkardlima sirna
sawarnining pusaka tan wontên kantun
binêkta jêng sri narendra
lan prabasusaya wus nir


mubêng Sunan Ngudung prapta
bale wèni ing gênthan sampun prapti
wrin wanudyendah nèng ngriku
priyôngga mung sajuga
gya têtanya ririh Jêng Pangeran Ngudung
hèh janma aranmu sapa
mêksih taruna nèng puri


wanudya di sapa garwa
Pêcattôndha Sunan dènnya nauri
hèh santri yya tbuh mringsun
ingsun Trung Pêcattôndha
nadyan kasor luhung belakna prajaku
sarwi mangingêr kang katga
Ki Sagarawedang mipit


tinarik-tarik tan kêna
angandika

Pangran Kudus hèh yayi
praptèngsun ngriki ingutus
mring rakamta Bintara
Natapraja sira tinibalan gupuh
kairida lagsitèngwang
dadya gantining narpati


paran sira yun migêna
lakon isun boyongi sajro puri
sawarganing jro kudhatun
wus mêsthi ingsun gawa
katur marang rakamta tandhane ontung
bêdhah kutha tuk boyongan
mangkono prajurit luwih


lamun sirarsa yun bela
tanpa karya têmah durakèng Widi
atma usyanta kapugut
yogi kasarèhêna
môngka têmbe rakamta kang jumnêng ratu
arsa nglabêti utama
wusanane tuna wuri


wus kathah lêpiyan kula
para ratu kasor prang angabêkti
mèstu ring kang mênang pupuh
tan darbe ing tyas arda
lumaksana apa karsaning Suksma Gung
yayi aja salah cipta
gantya tekat gama nabi


wruhanira wali sanga
jroning kalbu mêksih Buda kabudi
barang kawruh barang wuruk
Budane durung sirna
malah rujuruk mung bedane asma santun
Allah sêjatinya tunggal
uga wor Yyang Odipati


kang pinangran dunya kerat
nora luwih sawiji budi eling
kang ngêbêki bawana gung
cêngkrama munggèng jiwa
kang ingaran osya Arab têmbung kayun
kang tan milu

lara lapa
susah bungah nora apti


wong urip nèng marcapada
luhung ngudi kawiryan ngrika-ngriki
yèn wus kêpanggya kêcakup
cukup silaning janma
mati bungah urip suka muhung mèstu
pacangkraman Hyang Sudyarsa
dumunung janma linuwih


ingkang kadya sariranta
kang bijagsa turti mangulah budi
tan gugu sabarang catur
tan napik jarwa liya
mung angèsthi kang cocok ciptaning kalbu
kono pira-pira rontal
kitab têmbunging Arabi


caritane nora beda
padha srasa bènèh kênyaming lathi
rèh urip pacangan layu
yya mati siya-siya
nora kurang janma tama mamrih lampus
yya lantaran palacidra
patine kalêbu gêni


nora katimbang ing nalar
duga-duga wantara anèng ati
sira yayi nêja labuh
mèstu Sang Brawijaya
kang nèng syarga apa sawargamu nunut
kang môngka atas manungsa
kagungan syarga pribadi


sadene naraka sabta
tunggal juga campur janma linuwih
yeka agamaning rasul
mulane Sang Dipatya
Natapraja mituhu sangerat rasul
nora bodho kakangira
pangudining driya kingkin


gamarab srengat Mukamat
salalahu rasullolah sinêlir
nganggit musakap trang têrus
cêtha pratisthèng ôngga
nora beda lawan rontal 

 Sang Yyang Wisnu
ing rèh agama kamuksyan
marma aja klèru tampi


lah yayi payo glis seba
mring rakamta Bintara Sang Dipati
sadarpa gung kumacèlu
tar sarsa marang sira
rèh sadulur lunga bêbarêngan luru
kaluturaning jiwangga
saking Plebang wong kêkalih


nèng marga pisah tan slaya
rukun tama nganti praptèng sêmangkin
wus lami datan pinangguh
mèt prabataning warta
payo-payo yayi dandana dèn gupuh
barêng lan lagsitaningwang
myang rajabrana jro puri


canma catur lumaksana srat wus katur
ring Sang Pêcattôndha
kang makuwon têpis iring
wus katampan sinumèng jroning wardaya

mèsêm muwus hèh duta sakêthi nuwun
ingsun katimbalan
mring kakang mas adipati
yèn wus sirna Majapait tur sandika

Dipati Trung karya wilapa sul-angsul
manitèng supatra
kathah têmbayaning tulis
sampun rampung sinungkên marang caraka

mantri catur wus sinangonan mas catur
linilan lagsana
tantra nèng marga lêstari
malbèng kitha Bintara panggih dipatya

gya umatur dènira kirdha kautus
antuk wangsulan srat
lah punika ingkang tulis
wus tinampan mangkona têmbayèng sastra

ingkang sêmbah pangabêkti rinta Têrung
Arya Pêcattôndha
saha ingkang binupati
wadya Wilatikta manggalaning yuda

kula sampun nupiksa ungêling têmbung
pustaka paduka
nibali amba pinurih
malik cipta kinèn ngukiri narendra

rèhning kupur karsa padukamba mèstu
mring paduka kangmas
sinrahan Bintara nagri
sangêt suka sokur kapundhi mustaka

nanging nuwun-nuwun mopo satus mliyun
kula atmèng tama
rêbêsing madu tan ajrih
lara pati ngantêpi sabda wus mahya

Jêng Sinuwun Maospait sihnya klangkung
sung dana wimala
winiwaha tur têrsna sih
winisudha dipati pinaring kitha

wantrang dangu kawiryan kawula wêngku
mangke wontên karya
wigati rêntênging bumi
gêtih daging kula saoskên sang nata

jiwatmèstu kasrah jêng sinuwun prabu
rintên ratri ngajap
payu prajarja surabti
ing ciptamba boya ngeman kadang warga

satriyatus trahing wirya kalbu kukuh
pantês panggah praja
ngêkahi tumadhah pati
nagri sirna musthi sarêng griwa kula

boya ketung tekade prajurit anung
rêmuk wor buntala
nadyan ratu Buda kapir
boya merang makatên trah danisyara

botên pisan-pisan kula nêdya nungkul
mring kitha Bintara
kula dede janma nisthip
trahing dama pidak dede pêkir papa

ratu agung binathara sudigbya nung
antero rat Jawa
budyadi mangulah yugi
adil palamarta galih nyamahita

para wadu gung alit dana lumintu
kèh wastra bagsana
kirang karya kawratên sih
mila wadya gung alit pasrah jiwatma

samya ngayu karti wigati toh gulu
gumlung wor buntala
manrang baya manjing wêsthi
ciptaning tyas sarênga lêbur prajarja

pra tumênggung adipati kadi ulun
tan ginggang sakesya
lair botên ngudi yukti
kawistara lami dènnya mangun bawa

datan ketung garwatma brayat kang kantun
yun anggulang durta
kang karyarda dhusthèng bumi
mrih ru-ara gêmpalên praja kêrtarta

radi ngungun yèn paduka ingkang mangun
murwani tyas jahat
mituhu tekading santri
Majapait yêkti kagungan paduka

kirang bagus nênuwun sih arda ngêrbut
têmah drajag sêngkan
sabar nrima tan ginalih
santri apa tekate kirang pêrcaya

lampah ulun mangkya ingutus sang prabu
jêng rama paduka
kakang mas dipun timbali
lamun mopo paduka têtêp balela

durtèng ratu mêsthi tan yugya pinangguh
kakang mas sumôngga
kula turi sowan maring
Majalêngka manêmbah rama paduka

nadyan minta nênuwun wahyèng karatun
botên kirang marga
jumênêngira narpati
sampun srana ngingiskên gama utama

boya pêrlu mêrdi wong nêmbah Yyang Agung
ngatasing bijagsa
marsudi midana juti
yya na durga kabrastha mamrih nukarta

paduka nung trahing widaradya agung
ngrêgsaka mêmala
wusana kangmas ngubungi
sangêt-sangêt tur kawula kagaliha

yèn tan arsa kula irit malbèng kratun
têmah kula pêksa
mahyakkên guna kasêktin
wisatamba sampun ngampil wênang nata

sampun kogug kêdah mêngsah lan pukulun
campuh ranagana
èngêta lêpiyan dhingin
Dananjaya Suryatmaja ngudi laya

tur sadulur kadya paduka lan ulun
èngêt rèh kusuma
wiryadi yanjana murti
botên ngeman ragatma ocat workisma

awit sampun kalajêng kamuktènipun
nèng nagri Ngastina
winisudhèng adipati
dèn antêpi makatên trahing kusuma

wus tan ketang antuk siksa nraka jakum
ing dunya dêlahan
Dipati Karna nyanggêmi
tur wus priksa nagri Ngastina yun sirna

nadyan ulun wus mirsa jangkaning kratun
rontal Jayabaya
tyin wirayat dyija rêsi
pandhita kang wus wicagsana nirmala

sampun mashur kratos Maospait gêmpur
ramanta narendra
jumênêng nata mungkasi
rèhning kula trahing wirya labuh kusya

dadya glêpung srabut pinra satus mliyun
boya melik gêsang
yayah wran dama malar sih
traujogan amrih lêstarining badan

urip lothung têluk ngabêkti tyas bubut
wirang lamun pêjah
ala-ala anggêr urip
tan prayuga pinarêkkên mismèng praja

yèn turasing dana warih
rêbêsing madu subrata
ngantêpi pangawulane
ing têmbe kawula arsa
têluk dhatêng Bintara
yèn Majapait wus gêmpur
banjir rah sarah kunarpa

datan mawi dèn timbali
yaktyamba dhatêng priyôngga
bongkok bêdhil pêdhang waos
apasang bandera seta
tôndha yèn asor yuda
umèstu manrahkên gulu
ngaturakên pêjah gêsang

wangsul kangmas kadipundi
tinibalan jêng ramendra
punapa karsa lan mopo
yèn kangmas tan arsa sowan
antawis kalih dina
kados tan manggih rahayu
kalataka musti munya

titi têmbayaning tulis
ping sajuga wulan Kasa
julungpujut taliwangke
mawulu surya sangkala
nyêmbah janma tri karna
katandhan Dipati Têrung
rinta Arya Pêcattôndha

wusnya nis manumèng tulis
rontal ingaturkên sigra
kunjuk Jêng Sinuwun Ngampèl
warata wali sadaya
ganti-ganti nupiksa
Sunan Carbon ngandika rum
hèh Dipati Natapraja

arinta Têrung Dipati
tuhu widagdèng lukita
pantês pramodaning kewoh
poma yya sêrik tyasira
surasaning wilapa
nora luwih pratikêlmu
sarat kartining ronangga

pêthukna madyaning jurit
rèh prawira tan tumama
dening manggalaning kewoh
Sunan Kudus kang bijagsa
ngrasuk ôntrakusuma
kang ngrakit gêlaring pupuh
wus byantu para oliya

jêbèng yya sira ngawaki
rèhning dipati tan kêna
ginggi mahya sangking kraton
hèh Kudus apa kaduga
panggah tanggap sukarya
sandika Jêng Sunan Kudus
mêngsah lan pun Pêcattôndha

prang rintên ratri tan ajrih
yèn ngrasuk ôntrakusuma
kanang arda gung sawabe
nadyan mêngsaha mayuta
prajurit Majalêngka
boya wêgah yèn trus ngrasuk
sultan ni ôntrakusuma

Sang Natapraja Dipati
sigra angundhangi bala
têngara umyang syarane
kang môngka pra witama
Kyagêng Gêtaspandhawa
lan Ngabèi Ônggaranu
kalawan Ki Suranata

ngrasuk sêrban jubah putih
enjing wus sumêktèng yuda
Jêng Sunan Kudus agême
sêrban wungu ngrasuk wastra
kyai ôntrakusuma
kaos cênela linuhung
yayah malekat mèt nyawa

gunggungnya prajurit santri
tri nêmbang klêmbu kang rucah
wus miranti prayitnane
gya bidhal mring pabaratan
jêng sunan nitih kuda
gumrudug tilawat umung
bêdhug têrbang sulawatan

ingkang wirit dèrèng lami
katênta Budane kawak
tilawate kagok sidhèn
kapyarsa jalma ing Dêmak
os kowe ngucap apa
kang sinêrêng cêp tan muwus
ih kula têksih katênta

lagu srokal kang bawani
catur santri misu sarak
nèng ara-ara wus jèjèr
cakêp trampil cakut yayah
suldhadhu Batawiyah
warnanên Dipati Têrung
èngêt dènnya tur supatra

mring raka sang adipati
antara wus kalih dina
datan ana wangsulane
mangudasmarèng wardaya
gênah kangmas balela
sigra nêmbang têngara sru
wadya astha sasra tata

kasaru wau kang prapti
pacalang juga tur priksa
yèn gaman Bintara rawoh
nèng prabatan têgal wiyar
senapati oliya
nitih kuda sarban wungu
songsong seta sèrèt prada

kagyat Sang Têrung Dipati
wantu tyas sura kasmala
sigra bidhal sawadyane
sura yayah partyandaka
wus yun-ayunan gêlar
nêmpuh wran ing Majalangu
lir digtya môngsa kunarpa

samya cakutnyambêg pati
wong Bintara Majalêngka
samya wuru nirdyèng wante
kosok gadhi bênthak watang
dangu antaranira
Jêng Sunan Kudus katuju
watgata madyèng ronangga

tatu jaja tantra lalis
ginosongan prajuritnya
wadya ing Bintara lolos
rèh senapati pralaya
kasaput ratri nulya
mundur wadya Majalangu
kang pêjah mung sawêntara

tandya kusyala tur uning
yèn Jêng Sunan Ngudung lena
umung para wali kabèh
maca slawat dunga trasah
nurbuwat waliyolah
kasah basmah bala sèwu
Jêng Sunan Benang ngandika

wruhamu para prajurit
jêbèng Kudus marma seda
têkabur kibir wahyane
sukèng tyas mangrasuk wastra
kyai ôntrakusuma
marma tan kênèng têkabur
ujubriyalan sumêngah

wus pira-pira palupi
tatkala jêng nabi duta
kasiku pangandikane
nalika prang lawan lakat
mingkis rasukan nêbda
yèn isih paman wong agung
kambah ingsun nora wêgah

tantra sêsiku gung prapti
sarira dalêm sangsara
klêbèng guwa prangnya kasor
katuju èngêt martobat
ring Yyang Kang Murbèng Jagat
bagya nabi antuk ampun
sudigbya unggul ronangga

jêbèng Kudus tanpa eling
wahyaning ngling ngagêm jimat
ôntrakusuma bêg kaot
ananging iku tan kêna
katutuh têkdirolah
nora luwih amung sokur
dene sira sabillolah

bagya layoning ulami
pêrang lawan kapir kawak
atuk ganjaran kinaot
nulya rahadyan dipatya
umatur mring pra iman
sintên kang prayagi nambung
angêjum kumbala wudhar

punapa kula pribadi
ngandika Jêng Sunan Benang
bêcik kang tinata sarèh
wadya kang miris tyasira
miwah kang anyar prapta
jêbèng sira ayya magut
dene gantining manggala

sumanggakna para wali
mangke karsaning oliya
yun nyampurnakkên layone
jêng sunan ingkang pralaya
nèng madyaning ranangga
lah wis muliha sirèku
sigra mundur sang dipatya

praptèng Bintara ngundhangi
mring pra prawira tamtama
warnanên miwaha layon
pante sawa wus sumêkta
malbèng krêndhawahana
ingiring lagsanèng kubur
pra ngulama mudyasmara

pinêtak sakilèn masjit
wusnya nis rèh paripurna
pra wali rujuk karsane
kang kabanjêl madyèng rana
sayugyatmajanira
Bagus Kusman majèng Kudus
gumantya kanang sudarma

winisudha kasbut wali
nunggak sêmi ingkang asma
sampun dadya pargandringe
Dyan Kusman gya tinibalan
kerit ngarsèng Jêng Benang
liningan sêbda hèh kulup
sira tuk sihing oliya

pan wus sabyantu pra wali
ing Jawa saeka karsa
jêbèng sira kawisudhèng
jumênêng pangran nèng Dêmak
tan pae lan ramanta
kasêbut Jêng Sunan Kudus
dèn amini pra oliya

kang sinung sabda tur inggih
kapundhi êbun mustaka
suka sokur ing Yyang Manon
nulya pra wali sadaya
nuju ari Jumuwah
yun gusthi ingêring pupuh
pêpak nèng masjit ngalêmpak

sang nata praja miranti
lan Kyagêng Gêtaspandhawa
Ki Wanasalam sumaos
sêdene Kudus Jêng Pangran
ngandika Sèh Mulana
Mahgrib maring para jamhur
kaya priye pamunah prang

akèh wadya Majapait
kang surambêg wiratama
bupati gêgaman ewon
nadyan kêrig wong Bintara
jalu tuwin wanita
mêksih jitus tandhingipun
môngsa gôndraa sapira

kapriye marganing inggil
prajurite janma rucah
campuh ing kewoh tandhane
senapatine pralaya
prajurit santri bubar
brêtatana panggah kantun
yèku wadya santri desa

Jêng Sunan Benang nambung ling
bab lampahe prang punika
tan wontên srana sarate
èsthi kula mung dyi warna
kang kinging linampahan
sapisan pasrah Yyang Agung
myang sarat sirêping mêngsah

kaping kalih sarat pripih
sarana sêbda maonah
pakartinya Sun Ngampèl
dhatêng nagri Majalêngka
nyamur sampun kêtara
amangsah pagunanipun
srana istyar srêping janma

mêngsah-mêngsah sadayaning
Bintara yèn campuh ing prang
winayahna bakitane
paran dènira kajibah
panggah suraning laga
mangêjum wêdharing wadu
kanji sedaning manggala

kêjawi catur priyayi
sajuga kang minggah anyar
tur ngudi tuwuh ramane
Pangran Kudus kang wus muksya
kalih Ki Suranata
tri Gêtaspandhawa Tarub
Ki Ônggaranu kapatnya

sakawan punika yogi
damêl karampunganing prang
ngatingalna kadigbyane
matah mêmatut prawira
gêgasah tyasing brêtya
ing Bintara mung puniku
kang wus kèksi wirya tama

Ki Gêtaspandhawa tampi
Pangran Ngudung Suranata
Ônggaranu samya ture
boya ketang nis jiwangga
layu madyèng ronangga
rêmuk ajur dadya glêpung
sakesya tan wancak driya

lah uwis mundura kaki
rêrigên campuhing aprang
benjang punapa yugyane
de jêbèng sira Malaya
yugya pasanga srana
lairna kabudayanmu
murih ungguling ayuda

sandika ingkang sinung ling
Dyan Dipati Natapraja
mundur tyin Jêng Sunan Lèpèn
gya lagsana tanpa rowang
mangetan karsanira
mring nagari Majalangu
nèng marga masang sarana

samana Jêng Sunan Kali
praptèng praja Tuban nulya
jujug Ki Supa wismane
kang aran Pangeran Sêndhang
pinuju anèng wisma
Ki Supa mangrakul suku
jêng sunan tumulya lênggah

gya ngandika arum manis
hèh Supa atmajanira
Ki Ênom undangên age
kalawan Ki Surèngrona
warahên ana karya
wigati kang rada samun
yya nganti na janma wikan

Supa wus waskithèng wèsthi
utusan sisya pracaya
nibali ibnu karwage
ring Jênu Guling lagsana
lêstari lampahira
prapta liningan pamuwus
kerit kêkalih dipatya

sampun prapta Majapait
Tuban wismaning sudarma
tata manêmbah sakaro
jêng sunan nulya ngandika
hèh Supa wruhanira
praptèngsun ayun katêmu
sira lawan atmajanta

pêrlu sung wruh kita sami
mangke ingêring bawana
wus parêk jaman jangkane
praja Wilatikna sirna
kèri sawantra dina
yun pulastha tan pikantuk
iku jangkaning oliya

sêdene pra dyija rêsi
kang bijagsa tyas nirmala
tan pae lan ngula kyèh
brastha karatoning Buda
ngalih marang Bintara
murwani jumênêng ratu
ing Jawa panatagama

Islam Rab gamaning nabi
nêbut kalimah tayibah
sing karsèngsun Supa kowe
ibnu lan rubiyahira
inggal sira miruda
lamun tan mêngkono katut
pralaya madyèng ronangga

sakulawargamu sami
iridên marang Mantaram
besuk pasthi dadi kraton
ing mangke mêksih dadyalas
sira babat-babata
nèng Mantaram adhêdhukuh
manawantuk wahyu kobra

kaping pindho ingsun arsi
mubêng radya Majalêngka
pasang jimat maju pate
liya têngah yya katara
dimèn padha miruda
murut ring kayanganipun
nêtêpi muksyaning Buda

sun pasang sawêngi iki
hèh Supa ingsun atêrna
kang bêcik êndi ênggone
jêbèng ro karia padha
jêng sunan lumaksana
dalu Supa atut pungkur
wus prapta pojok pracima

muhung warnining sêmail
kropak cinitrèng kênaka
rajah janma nungsang roro
lagnyana ungkur-ungkuran
tur srana tulang tukang
pinêndhêm siniram ranu
môntra hong ilahèng kurdha

ora ta purwantara wis
wijang wrata lima têngah
tantara ro wringin gone
dupi wus rampung mikara
mundur Jêng Sunan Jaga
ing ratri tumulya jujug
wismane Pangeran Sêndhang

putra kalih têksih nganti
Ki Nom lan Ki Surèngrona
Jêng Sunan Kali sabdane
hèh Sura Jênu Dipatya
kasusrèng rat bijagsa
putus munah betal makmur
mahya wêsi pamor waja

coba sun karyakna kaki
cothèn anggoning oliya
sakarsanta prayogane
kang liningan tur sandika
sindhakêp suku tunggal
pônca pranawa tinutup
mahya wêsi pamor waja

cinandhak tinukêl dadi
katga sajuga luk lima
gandhik panjang mawi grènèng
sêkar kacang lambe gajah
rêspati wilis rêta
jêng sunan ngandika arum
iki kêris dhapur apa

matur borong amba darmi
mung mèstu dhawuh panduka
dados punapa sêdyane
Kanjêng Malaya ngandika
kêbo lajêr dhapurnya
sarta yun wèhi jajuluk
Kyai Maesapanular

kaki sun gawèkna malih
kêndhali wahana kuda
ingkang kaya wêsi kiye
sêndika Sang Surèngrona
musus cipta wus dadya
sajuga ebat kang dulu
ing lyan mulat brontasmara

kêndhali sinung kakêsih
dening Sunan Kalijaga
Ki Macanguguh namane
pantês agêming narendra
pramodaning rat Jawa
ing têmbe turun-tumurun
Kanjêng Mêlaya ngandika

wis Supa ingsun yun mulih
kèria basuki arja
mahya plas wus datan katon
samana Jêng Sunan Jaga
wus prapta ing Bintara
radèn dipati anuju
gusthi ingêring ayuda

kasaru jêng sunan prapti
sadaya kang lênggah kurmat
satata Sinuwun Lèpèn
ngandika hèh jêbèng inggal
nuli magutna wadya
yya na kang sumêlang kewuh
mungsuh wus sun kèhi srana

sêdene ing Majapait
maju pat kalima têngah
dadya wruha sira kabèh
para pratiwa Bintara
yya wancak ati suda
kajaba pêsthi wus tamtu
Brawijaya nis manendra

lan malih jêbèng sirèki
sira sun wèhi bituwah
kêndhali bêcik wangune
tur kêna karya pusaka
tumrah tumruning nata
wasta Kyai Macanguguh
wus ambarsa tundhuh Benang

gya lagsana Sèh Mlaya panggih Jêng Benang
lênggah anèng surambi
pêpak pra oliya
matur Jêng Kalijaga
ing purwa madya mêkasi
wali ngulama
samya jumurung amin

suka sokur mring Jêng Sunan Kalijaga
dènnya mahyakkên pripih
warnanên rahadyan
Dipati Natapraja
enjing suwarèng ajurit
nêmbang têngara
brêtya sumêktèng kardi

sikêp astra sunapan tumbak candrasa
katga gada lan bindi
ngalun-alun blabar
busana cara Arab
ingkang môngka senapati
Jêng Ngudung Pangran
mêksih taruna pêkik

Kyi Gêtaspandhawa lan Suranata
Ogaranu Ngabèi
jubah sêrban seta
pratôndha srah jiwangga
syandana wajik rêspati
dirèng tênaga
ciptèng tyas lir punagi

dene wadya Bintara mung kalih sasra
dyi nêmbang jalma sabil
santri kalih wrêda
sadarpa ngajab laya
sabil dêdalan Hyang Widi
madhêp pracima
tekat agulung pati

wus tan ketang rubiyah ibnu nèng wisma
malah wus dèn slamêti
surtanah tri dina
sapta ri kawan dasa
nyatus mêndhak ngaping kaping kalih
nyèwu pratôndha
eklas rêjasèng pati

nulya bidhal praptèng prabatan ronangga
wus tata pacak baris
warnanên sang sena-
pati Têrung Dipatya
sampun ingaturan uning
wadya Bintara
wus samya tata baris

abêlabar sebak kuntul nèng madyèng tlar
Têrung Sang Adipati
dhawuh mring kusyala
kinèn nêmbang têngara
syara jrit karêngèng langit
pan wus sumêkta
brêta ing Majapait

astha nêmbang gabakbag baris têmbing wetan
busana warni-warni
astra tumbak pêdhang
ganjur bindi jatmaka
kalataka myang bunbardhil
Sang Pêcattôndha
nitih kula malangkrik

ngasta pêdhang ngubêngi gunging kusyala
yèn tinon sangking têbih
lir raja bonapatya
yitnambêg maha digbya
ngumbar kasuraning pati
mila tan siwah
lan nampuliyun Paris

sru sêsumbar Sang Pêcattôndha Dipatya
hèh majua wong santri
glah-glahing bawana
prang tan nglaras prakara
lir raryangon tuna budi
tan wurung sira
wutah sêga kêndhuri

iya iki piandêle sri narendra
Sinuwun Majapait
pasrah mugut usya
kawinangkên midana
pêsthèkna patimu santri
wong ngrusak tata
gêmpal kêrtartèng bumi

sira iku durung wruh planggêraning rat
karya prang datanpa wit
purwa mèt agama
dudu patraping praja
siramêndêm lapal kadis
Kuran myang kitab
tuture kok gandhuli

têmah kita ngukiri ratuku Jawa
kang bèrbudyambêg niti
gunardikèng sastra
kang digbya pramabasa
asih ring dewa linuwih
kowe kabegal
nêmbah rasullolahi

kaya priye bedane Allah lan dewa
pagene sira santri
salin sasêmbahan
apa sira tan wirang
wruh gêbyaring surya sasi
salin agama
kowe wran cupêt budi

sira iku wong Jawa edan sarengat
brata sêmbahyang mahgrib
ngong mêndêm Mukamat
cininthung ing oliya
anut para nabi wali
kapus ngulama
kabujuk santri nisthip

wuru sadad kombêng marang malaekat
prangsangatimu yakti
coba têkakêna
ya ingsun Pêcattôndha
aja manèh sira siwi
nguni ramanta
Sunan Kudus ngêmasi

dupi mirêng prajurit santri tatela
sumbarnya senapati
Têrung Pêcattôndha
ngundhat silaning gama
malah anggurenda santri
ngamuk manêngah
lir ngangrang nêmpuh wani

gulêt gulung gumolong sajuga karsa
dera santri srah pati
riwut tanbuh rowang
masya muji Lah-Allah
wong Wilatikta nadhahi
sanjata tumbak
kalataka bumbardhil

nanging tanpa budaya wit mimis klangkah
samya tumibèng wuri
kawêkèn tyasira
brêtya ing Majalêngka
ngadhêlong kathah ngêmasi
sang senapatya
waskithèng angabani

alon mundur nanging klèru pamiyarsa
mlayu tinggal bumbardhil
maryêm kalataka
tigar tumbak binuwang
bubar larut ngungsi urip
pating balêsar
bubrah tataning baris

sang dipati têmahan kari anggana
nyamêthi kudanya glis
nusul wadyanira
aba kinèn mandhêga
pra prajurit nanolih
mangudi gêsang
katêmpuh dening santri

samya gêndring lumayu arêbut gêsang
jlalatan ngupa margi
dupyantara bêthat
malbèng wana trataban
ana ngidul manrang wukir
nilar manggala
nora mut senapati

kèhing santri bêrêk yayah singalodra
sami muji Yyang Widi
nêbut Allah Allah
bendrong tigar klataka
wuwusên Têrung Dipati
kesisan bala
mung kari gangsal biting

iya iku kabule jimat sêrona
maonahnya Jêng Kali
wadya Wilatikta
bingung tanpa jamuga
sadarpa tyasira jirih
kèh kamigilan
dening trajanging santri

gya mangetan wadya Majalêngka arsa
mantuk ring Majapait
kathah kang kabranan
samarga-marga suda
minggok umanjing wanadri
wadya Bintara
saya kèh tambah kanthi

wong padesan kanan kering pinggir marga
umèstu marang santri
dilalah karsèng Dad
ingkang samingun basar
ngudanèni pra ngulami
sarta abuka
kêmadèn jimat pripih

saranane gunasti Jêng Kalijaga
dadak wong Majapait
arda kamigilan
sangking aji kêmayan
tantara lami tumrapti
têtirah praja
laju manjing nagari

Sang Dipati Têrung sangêt kagawokan
solah prajurit tintrin
apa krananira
sirna panyakrabawa
gya dèn etung pra prajurit
kantun kalih blah
laju malbèng sitinggil

yun kêpanggya kalawan rêkyana patya
tur pariksa manawi
tiwas ing ronangga
arya mantri kèh laya
prajurit katun sakêdhik
warnanên para
santri kang ngudi pati

samya kandhêg anèng sajawining kitha
dhawuhnya senapati
Kudus Jêng Pangeran
mring piniwrêda bala
lah kakang Gêtaspêndhawi
sumôngga samya
kinêpung dèn ubêngi

de pun kakang baris sakilèning kitha
wetan kula pribadi
kidul Suranata
Ogaranu utara
yèn wong Majapait mijil
gya kabêstoa
pinugut lungaya nis

dene lamun nêbut kalimah tayibah
dèn uripana sami
tri matur sandika
lumaksana wus tata
paju pat kêbak wong santri
tur tambah kathah
wit barkahing paripih

warnanên Sang Dipati Têrung Dipatya
tundhuk sang nindyamantri
amatur trus têrang
purwa mandya wusana
sadarpa ngungun tyas patih
tandya manêbda
wawit gèr atur uning

jêng pamasa munjuk saniskaranira
dèn ta mangêntir santri
marang ing Bintara
tiwas tanpa budaya
kênèng kêmaning santri
sigra lagsana
dyan patih malbèng puri

sarêng lawan Dipati Trung Pêcattôndha
lunggyèng ngèmpèr pandhapi
ing sanasewaka
wling ngunjuk nyai lurah
katur kanjêng sri bupati
antuk tibalan
nata lagya sêmèdi

Kyana Patih Dipati Trung sigra mandhap
praptèng paglaran gusthi
lan para nayaka
yun ngundurakên mêngsah
ingkang ngêpung Majapait
warnanên para
punggawa jro nagari

prarya mantri panèwu panatus rôngga
panêkar dêmang sêndhi
ngêdhap manahira
miris kêkês mangraras
sadaya mangucap ajrih
warnanên pura
kanjêng pangran dipati

Budhan Srati panggya lawan Patih Wahan
ngandika arum manis
marang dyan patya
paran prayoganira
mungsuh santri tanpa wilis
mangrapit kitha
paran pikirmu patih

patih matur dhuh gusti pangran dipatya
ing dintên benjing enjing
karyaa rampungan
pêputusaning pêrang
kawula pyambak ngawahi
mangêntar mêngsah
birat sagung wong santri

jêng paduka sampun mahya sangking pura
lamun maksih pun patih
gya kundur jêng pangran
manjing dhatu susaya
warnanên punggawa nagri
Pangeran Sêndhang
ngalêmpakakên siwi

Si Dipati Surèngrona Jênu kitha
Ki Nom Dipati Guling
wus pêpak sadaya
anèng dalêmnya Supa
Pangeran Sêndhang nêbda ris
lah sutaningwang
kabèh payo sun irit

marang tanah Mêntaram babati wana
mèstu sabdaning wali
Sunan Kalijaga
Ki Nom matur sandika
mung Surèngrona Dipati
nêbda mring rama
kula botên mèstuti

kula kêdah belani rusaking praja
nagari Majapait
gung paring wiryarja
misudha adipatya
tur tinriman putra adi
kados pudyamba
mungkir cidryèng narpati

lamun rama ing mangke kêdah miruda
kawula jumrung amin
botên langkung amba
mung minta sih widada
samana Supa wus mranti
sagarwa putra
nulya lolos ing wêngi

kathah sisya jalyèstri samya tut wutat
miwah pra magêrsari
lêstari kirdhanya
prapta wona Mantaram
warnanên kang mêksih kari
Sang Surèngrana
lan lagsma manjing puri

ing byantaranira kanjêng sri narendra
ngandika arum manis
Surèngrana sira
milu labuh nagara
angatokêna jayasti
pambudènira
sirnaning para santri

eca lagya imbal sabda ana warta
kunjuk jêng sri bupati
lamun Kyai Supa
sagarwatma miruda
para sisya magêrsari
dalu miruda
kathah mantri tut wingking

sang dipati ing Guling tumut miruda
kilap sêdyaning kapti
duka sang sudigbya
mahya ingkang supata
pêrsapa ing wuri-wuri
ratu tan kêna
mèt mantu pandhe wêsi

sinaturan gêtêr-patêr ing nagara
dhèdhèt munyerawati
tôndha sêbda sêtya
sinaksi ing jawata
marma pandhe praptèng mangkin
nadyan digdaya
cêlus dadya bupati

kawarnaa paglaran para bupatya
lawan sang nindyamantri
dhawuh mring punggawa
kinèn suwarèng bala
têngara tinitir-titir
kusyala nglêmpak
nèng alun-alun mranti

nêdya karya karampunganing ranangga
srah jiwa ngudi pati
yun ngêntar ngulama
kang ambêg kumawawa
puwa-puwa cidrèng bumi
ki patya kagyat
wrin wadya mung sakêdhik

awit kathah ing ratri kang sami minggat
ting blulung ngupa urip
ngandika kya patya
marang sagung nayaka
hèhkônca kadya punapi
rêmbak andika
brêtya kantun sakêdhik

datan kiyat tinimbang kathahing mêngsah
lor kidul kulon ngrampit
wetan tanpa petang
matur para nayaka
kyai lurah bab puniki
yogi tinêmpak
kang kandêl dèn dhingini

sampun galih ingkang dadya senapatya
paduka lan bupati
sarêng mangsah nêbak
yya kêdangon ing lampah
yayah sulung malbèng agni
sadaya laya
ngupadi criyos wingking

pra nayaka patih rêmbak kumpul juga
brastha sarêng lan nagri
nadyan garwatmaja
binoyong rinampasan
pating crêngèk syarèng tangis
tandya madyèng tyas
yèn kula wus ngêmasi

kang kasêbut rontal agama kamuksyan
karangan Wisnu Murti
dhawuhing Triyatra
wran pralaya ing yuda
manggih syarga sunyaruri
antuk rum jêkbat
panggya Yyang Odipati

injing pêjah mangke pêjah antuk marga
ngrênggani syarga ruri
surabsi mangudan
rum-arum arum kêmbang
mring satriya tamèng pati
antuk sopana
sela matangkêp kori

kyana patih mirêng sabdaning nayaka
lan Têrung Sang Dipati
tambah mahyèng sura
nir deya manrang deya
ngrasuk busona miranti
ngagêm pratôndha
puspa sinurèng pati

sampun pasrah ring Sang Yyang Sewandakala
mahyèng usya ôngga nis
yitma kapralêda
mangayu ngajap marta
Sang Yyang parêng ajurungi
rumakêt atma
tan ana nulih wuri

wus cancut pratikêsyanda
kyana patih kalawan pra bupati
lan Radyan Dipati Têrung
brêtyadi Majalêngka
cacah sirah amung kantun tigang atus
sadaya wus sinajarwa
tibaning papêsthèn pati

mangulon sêdyaning karsa
rèh pracima têlênging senapati
kang karan Pangeran Ngudung
wali taruna digbya
kyana patih dharat lan para tumênggung
miwah Arya Pêcattôndha
sikêp pêdhang sawunggaling

dupi campuh yun-ayunan
nèng prabatan mungsuh yayah punagi
nulya wadya Majalangu
samya sèlèh jatmaga
lan sanjata duk wikan sidhakêp suku
tunggal ngèsthi ngendraloka
wus kèksi wiwarèng syargi

kèh surabsa marudasta
ngawe-awe mring satriya utami
wusnya trang pamulat murut
gya ngasta pêdhang kangkam
pra kusyala sadaya prastawa dulu
trangginas nyandhak gêgaman
dyan patih dhawuh mêrpêki

prajurit ing Majalêngka
gya manubruk katadhahan prasantri
surak amin ngalaekum
samya nêmpuh byat sura
wantra dangu dènnya rukêt rêbut unggul
wong Majapait kasoran
sawiji tandhing sabiting

sirna tan mangga puliha
brastha mumur sawa kadya rinujit
mung kantun Dipati Têrung
anggona wor gusthika
kasaput ing ratri wong santri gya mundur
mring sanggrahan senapatya
warnanên sajroning puri

Jêng Sinuwun Brawijaya
wanci dalu dhawuh mring juru tulis
kinèn manurat nèng watu
sastra têmbung Sakrêta
sinêngkalan jumnèngnya purwaning dangu
wasananing kraton sirna
ngumur satus kalih warsi

ratu pamungkasing Buda
sabdaning sang hèh Prabu Dyarati
wruhanta ingsun hyun murut
mring kraton Tinjomaya
Batharendra Yyang Triyatra wus mangayu
de sutamu kaki Bondhan
Surati mèstu ring kami

Jaka Sura sagarwanya
padha manut kadewataning pati
de sira yayi tan atuk
rèhne batinmu Eslam
lah mêtua jujuga gênthan bok ratu
puluh-puluh pandoning Yyang
sujanma parasdye Widi

dyah manjrit mawa udrasa
ngaras pada dhuh ingkang misudhèng sih
dunya praptèng layu murut
dewatèng Tinjumaya
kulanuwun tumutur paduka prabu
mawongan nyèthi sulaksma
tan sagêt kawula kèri

sang nata malih ngandika
yya mangkono yayi sanès pamanggih
aja godha angrêridhu
ing rèh endraning laya
pandon dewa tan kêna slisir sak rambut
benjang sira antuk krama
tur pandhe Slam dadi wali

sira datan kêna ngampah
kirdhaningsun iki malêm Wraspati
Manis nuju sri tumurun
wukune Julungkêmbang
Dewa Guru Yyang Pramèsthi adum ayu
kêkayoning Patmanaba
dewata kamulyan pati

akêkobok banyu mawar
umbul-ubul ngadêg mathêr ing langit
gêdhong mênga dewa mlaku
Sang Yyang jumurung karsa
lah ta age yayi patni sira mêtu
anèng gênthan mamujia
gya Dyah Dyarawati mijil

sri narendra lan pra putra
kakung putri surèngrana lan lagsmi
samya mudya môntra nayuh
wahyaning padon suksma
ngêning cipta sasêdyaning tyas katuju
daut prabayasa musnya
mumbul ring rawismaya nis

manjing Tinjomaya suksma
sadaya kang nèng jro dhatu tan kari
badan jawata wor kanun
mênêng mangêning wênang
nèng kaendran ngungkuli marcapada gung
tikêl sèwu nikmat syarga
kamulyan tanpa upami

nora èngêt lamun muksya
amung ketang Dyarawati ngêmasi
murut ring sawarga agung
Ratu Adyarawatya
wus sampurna èngêtanira sang prabu
lah sumôngga kagaliha
sagung kang maca miyarsi

kang mati manganggêp gêsang
ingkang gêsang sami manganggêp mati
kosok bali lira-liru
saksine padha mrajak
wong kang nulis uthak-uthik padha lampus
ingkang maca lagya pêjah
kang mirêng anèng suwargi

kang seda nora uninga
lamun mati kang ngarani wong urip
nanging tatkalane murut
kang urip katon laya
lah cupana kaki cangkriman puniku
yèn yun bijagsèng kawruh kak
ingkang nganggo urip mati

ucapên Sang Pêcattôndha
kanang awor gusthika bang-bang enjing
ngalilir sarira wutuh
tan sajuga watgata
nulya brangkang ngarah-arah yya na wong wruh
lumaksana sigra-sigra
ciptèng tyas manjing jro puri

yun sowan sri naranata
tur upiksa ki patih wus kajodhi
lan pra nayaka tumênggung
dipati môncapraja
pra prajurit sawiji tan wontên katun
dupi prapta purantara
Sang Pêcattôndha umaksi

prabasuyasa wus sirna
tanpa sisya lan para kyai-kyai
pusaka ji waos dhuwung
tan watên kaliwatan
Pêcattôndha mubêng-mubêng gya malêbu
jujug gênthan sewalagsma
panggya kanjêng pramisosari

Sang Rêtna Adyarawatya
nênggah waspa môncadrasa mawanti
emut sutrisnaning kakung
miwah sang narpatmaja
dene kèri priyôngga tan bapang mèstu
murut maring endraloka
sadarpa putêk ing galih

Sang Pêcattôndha aturnya
dhuh jêng ratu mugi èngêta gusti
wit pandoning suksma luhur
kawula mung sadarma
mênêng mosik atas sangking Sang Yyang Guru
Yyang Pramèsthi Siwahboja
rintên ratri ngudanèni

wus jamak garwaning nata
prajarja brastha gusis
dadya boyonganing mungsuh
karan labuh nagara
boya awon umèstu sakarsèng mungsuh
prayogi narimèng titah
putri tan wignya don jurit

gusti wangsul sariramba
senapatya mangku kitha bupati
gung sih wirya sang aprabu
raka paduka nata
mangkya têmah kèri boya dhèrèk murut
botên pralaya ing yuda
sadarpa dlap amba urip

sinurak ing janaloka
tri bawana arda gung ngèksi-èksi
mangerang satriya blubut
blêbêt sungkan pralaya
budi nistha jêmbêr satruning praja gung
tan sarêng risaking praja
dadya rarêgêding bumi

satêngahnya ibal sabda
kasaru Jêng Kudus Pangran umanjing
ring pura sawadyanipun
Kyai Gêtaspandhawa
Suranata lan Ngabèi Ônggaranu
kang ngupa boyongan brana
jimat pusaka tumbak kris

rukma di sotya maneka
wus ngalumpuk samana dadi siji
mring gêdhong srang baya suwung
Ki Sêkardlima sirna
sawarnining pusaka tan wontên kantun
binêkta jêng sri narendra
lan prabasusaya wus nir

mubêng Sunan Ngudung prapta
bale wèni ing gênthan sampun prapti
wrin wanudyendah nèng ngriku
priyôngga mung sajuga
gya têtanya ririh Jêng Pangeran Ngudung
hèh janma aranmu sapa
mêksih taruna nèng puri

wanudya di sapa garwa
Pêcattôndha Sunan dènnya nauri
hèh santri yya tbuh mringsun
ingsun Trung Pêcattôndha
nadyan kasor luhung belakna prajaku
sarwi mangingêr kang katga
Ki Sagarawedang mipit

tinarik-tarik tan kêna
angandikaPangran Kudus hèh yayi
praptèngsun ngriki ingutus
mring rakamta Bintara
Natapraja sira tinibalan gupuh
kairida lagsitèngwang
dadya gantining narpati

paran sira yun migêna
lakon isun boyongi sajro puri
sawarganing jro kudhatun
wus mêsthi ingsun gawa
katur marang rakamta tandhane ontung
bêdhah kutha tuk boyongan
mangkono prajurit luwih

lamun sirarsa yun bela
tanpa karya têmah durakèng Widi
atma usyanta kapugut
yogi kasarèhêna
môngka têmbe rakamta kang jumnêng ratu
arsa nglabêti utama
wusanane tuna wuri

wus kathah lêpiyan kula
para ratu kasor prang angabêkti
mèstu ring kang mênang pupuh
tan darbe ing tyas arda
lumaksana apa karsaning Suksma Gung
yayi aja salah cipta
gantya tekat gama nabi

wruhanira wali sanga
jroning kalbu mêksih Buda kabudi
barang kawruh barang wuruk
Budane durung sirna
malah rujuruk mung bedane asma santun
Allah sêjatinya tunggal
uga wor Yyang Odipati

kang pinangran dunya kerat
nora luwih sawiji budi eling
kang ngêbêki bawana gung
cêngkrama munggèng jiwa
kang ingaran osya Arab têmbung kayun
kang tan milulara lapa
susah bungah nora apti

wong urip nèng marcapada
luhung ngudi kawiryan ngrika-ngriki
yèn wus kêpanggya kêcakup
cukup silaning janma
mati bungah urip suka muhung mèstu
pacangkraman Hyang Sudyarsa
dumunung janma linuwih

ingkang kadya sariranta
kang bijagsa turti mangulah budi
tan gugu sabarang catur
tan napik jarwa liya
mung angèsthi kang cocok ciptaning kalbu
kono pira-pira rontal
kitab têmbunging Arabi

caritane nora beda
padha srasa bènèh kênyaming lathi
rèh urip pacangan layu
yya mati siya-siya
nora kurang janma tama mamrih lampus
yya lantaran palacidra
patine kalêbu gêni

nora katimbang ing nalar
duga-duga wantara anèng ati
sira yayi nêja labuh
mèstu Sang Brawijaya
kang nèng syarga apa sawargamu nunut
kang môngka atas manungsa
kagungan syarga pribadi

sadene naraka sabta
tunggal juga campur janma linuwih
yeka agamaning rasul
mulane Sang Dipatya
Natapraja mituhu sangerat rasul
nora bodho kakangira
pangudining driya kingkin

gamarab srengat Mukamat
salalahu rasullolah sinêlir
nganggit musakap trang têrus
cêtha pratisthèng ôngga
nora beda lawan rontal Sang Yyang Wisnu
ing rèh agama kamuksyan
marma aja klèru tampi

lah yayi payo glis seba
mring rakamta Bintara Sang Dipati
sadarpa gung kumacèlu
tar sarsa marang sira
rèh sadulur lunga bêbarêngan luru
kaluturaning jiwangga
saking Plebang wong kêkalih

nèng marga pisah tan slaya
rukun tama nganti praptèng sêmangkin
wus lami datan pinangguh
mèt prabataning warta
payo-payo yayi dandana dèn gupuh
barêng lan lagsitaningwang
myang rajabrana jro puri

