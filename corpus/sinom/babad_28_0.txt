wontên carita anyêbal
saking jêjêring narpati
nanging dhaup wingkingira
karsaning dewa kang luwih
karya lampahan nagri
elok lawan majadipun
desa Pêngging kocapa
raryalit kang dadya wiwit
kalumpukan lan angon lêmbu maesa

akathah rare atusan
akale ing bocah cilik
akarya ukur-ukuran
sapa ta ingkang pinanggih
ukur sanga dadya ji
kinarya rêratonipun
wontên rare satunggal
ukure sanga pinanggih
nanging busuk tan purun pinanggih kathah

saking Buyut Pêngging ika
plêsatan sing Majapait
morod saking pakumpulan
lajêng dênnya matiragi
nèng sela anggêlinting
ingulatan wus kapangguh
raryyalit klumpuk bêras
ingusung marang wanadri
gadhahaning bapa biyang cinolongan

kêndhil kêndhi dandang klasa
binêkta mring wana sami
kêbo kang dèn ngon pinragat
sabên dina siji-siji
pinênging nora kêni
sinrêngênan ngalih nglumpuk
royoman olah-olah
bapakne samya nabêti
tan marèni malah mandar samya dadra

ing dalu arêrêmbugan
kang badhe kinarya aji
kang kêpanggih ukurira
ingulatan tan kêpanggih
dadya rare satunggil
kang badhe kinarya ratu
anake Umbul Dibya
wus rêmbag sadaya sami
lan anake kaume sampun arêmbag

sêmana ing dina Soma
wus samya kumpulan malih
akarya taratag rambat
miwah kang bangsal pêngrawit
reka-reka wus dadi
tuwin badhe alun-alun
lawan rekaning  pura
wismane rakit wus dadi
anak umbul sêmana wus binusanan

nulya dadya ratunira
lininggihkên reka kanthil
sineba mring rare kathah
kang môngka patih ngundhangi
ing mangke sri bupati
ing Pêngging jêjulukipun
Prabu Driya Sêngara
raryyangon sadaya sami
saur pêksi ngèstrèni jênênging nata

nulya ngujung lir karatyan
kumroyok kang raryya alit
gya kondur marang ing pura
tata ngiring rare èstri
rekane ngampil sami
sapraptanirèng kadhatun
manahe mêlang-mêlang
tan eca dènira guling
pan akathah rinasa lan kang katingal

antaranira sawulan
dènira jumênêng aji
sinêmbah ing rare kathah
manahira minggrang-minggring
sêmana wus ngêmasi
jro pura reka gumuruh
tangise pra wanita
wadya rare nglumpuk sami
ingkang layon apan sampun binêcikan

rare angon wus kumpulan
rêrêmbagan kang dadya ji
sapa yogyane gumantya
raryyangon sêmene iki
ubaya dina Kêmis
arsa dadèkakên ratu
naking Umbul Prawira
sêntanane mring kang lalis
wusnya rêmbag raryyangon kang pinituwa

wus mragad lêmbu maesa
kinarya bojana sami
sadalu samya lah-olah
akarya sajèn prasami
sawuse samya dadi
kawarnaa enjangipun
rare kumpul sadaya
nujoni dina Rêspati
sinadhiyan rare kang badhe ingangkat

sêmana nulya ingangkat
jinênêngakên narpati
sinêmbah ing rare kathah
ingundhangan wus ngèstrini
anake kaum nuli
dongani an gumuruh
ambêngan pirang-pirang
bojana drawina sami
lan ratune raryyangon langkung sukanya

wun kondur malêbèng pura
ingayap para pawèstri
kasukan sajroning pura
lan rarèstri alit-alit
pan namung tigang ratri
sang nata rare gya lampus
tangisisa gumêrah
orêg rare angon sami
ingkang môngka pituwa ngumpul sadaya

kang layon sampun pinêtak
anggrêgut kang rare sami
rêmbagan sarowangira
priye sanak-sanak iki
dene datan kuwawi
ingsun junjung dadi ratu
nora kêlar sinêmbah
sapa baya kang kuwawi
angupaya prayogane kang kuwawa

anake nujum cinoba
kirane iku kuwawi
wit ki nujum sugih japa
kêlar dipun kabêktèni
pilih ingkang prayogi
ingkang bagus warnanipun
pasthi kêlar sinêmbah
anake nujum prasami
samya maras yèn jinunjung dadya nata

jrihe tan kenging suminggah
apan wus rêmbug prasami
iyêg dènnya karya nata
sapa-sapa kang pinilih
ukure kang pinanggih
tan kêna nyelaki iku
pinêksa rare kathah
wus rêmbug rare satunggik
binusanan arsa jinunjung narendra

wus mragad lêmbu maesa
kinarya bujana sami
raryyangon kumpul sadaya
arsa ngadêgkên narpati
wus linênggahkên kanthil
sinêmbah rara sadarum
nulya samya bujana
salamêt madêg narpati
num-inuman sadaya asuka-suka

wus dadya antaranira
sadina sawêngi mati
pan ora kuwat sinêmbah
rare samya sêdhih kingkin
dènira karya aji
kaping tiga samya lampus
tan kêna sinuwawa
malati karaton iki
pan wus tita tan wontên purun kinarya

wus samya apirêmbagan
tanna karsa angunduri
awirang ucaping jalma
kasusra tatôngga dèsi
dene ta lamun dadi
bocah angon pêksa luhung
dadya rare akathah
samya rêmbag amrêsudi
apêpanthan wau dènira tirakat

ana ingkang manjing wana
manjing guwa ingkang wêrit
sawênèh minggah ing arga
pakuburan anênêpi
asupe mangan guling
dènnya mrih wangsid dewa gung
rare satus pêpanthan
tuwin kang munggah ing wukir
dènnya tilêm sadaya sami kêkadhar

ana turu ngara-ara
nuju wanci lingsir wêngi
raryyakèh sami miyarsa
yèn ana swara dumêling
sakèhe rare sami
kapengin aduwe ratu
pan iya uga ana
ingkang bakal ratunèki
apan dudu anake wong bêndarakan

anake buyutku uga
ingkang sira siya sami
kang rare balilu dhawak
golèkana dèn kapanggih
iku gawenên aji
sadaya sami karungu
nulya ngulati samya
rare balilu ing nguni
pan kêpanggih turu nèng watu kêmlasa

raryyakèh sami asila
angubêngi sela sami
pramilane apan samya
abukuh ngadhêp kang guling
ya ta ingkang ngukuli
kagyat dènira aturu
tangi myat rare kathah
angêpung sila prasami
adhêrodhog ajrih lamun pinêjahan

lumèngsèr nulya lumaywa
raryyakèh nulya tut wuri
wênèh gendholi ing wuntat
anak buyut datan apti
mêksa dipun cêpêngi
kang nyêpêng prasamya ambruk
kathah ingkang kuwalat
Jaka Bodho kang kinapti
sigra kesah kapêthuk Raja Sindhula

sumurup marang ing raryya
nata pandhita anunggil
mring Jaka Bodho punika
anulya adarbe osik
bok sun gêlêm kinardi
ing raryyakèh dadi ratu
sêmana wus ingangkat
linênggahkên reka kanthil
cahyanira salin kalangkung gumawang

raryyangon seba sadaya
gangsal atus winitawis
kang alênggah dhampar rekan
hèh sakèhe bocah sami
sira padha dèn bêkti
mituhua ujar ingsun
ingsun jumênêng nata
ana nagara ing Pêngging
kabèh bocah padha sira ngèstokêna

dene ta jêjuluk ingwang
Sri Makurung aran mami
raryyangon ajri sadaya
sandika sami jurungi
lan ebat aningali
cahyane kang dadya ratu
konjêm pasilanira
sadayane ajrih asih
Sri Makurung osiking tyas apan arsa

akarya pêpatihira
adangu mring rare alit
Umbul Logêndèr ta apa
duwe anak lanang ugi
dadia patih mami
raryyangon tur sêmbah matur
inggih wontan punika
anulya jinunjung patih
aranana Patih Logêndèr kewala

anake umbul ing Pajang
dadia sosoran patih
anamaa Wirapraja
naking Umbul Kuwêlnèki
ya dadia bupati
Suradigdaya Tumênggung
wus sami jinunjungan
sakèhing raryyangon sami
nama Arya Dêmang Rôngga Pandêlêgan

ngabèi lan ulubalang
pêcattôndha ôndhamoi
Sri Makurung ingujungan
mring wadya kang dèn junjungi
sêmana wus miranti
kaprabone dadi ratu
wadya kinèn nêlukna
marang wong tuwane sami
asebaa marang ingsun sadayanya

dadya raryyangon wus bubar
mantuk mring wismane sami
wong tuwane gêgamannya
kêris pêdhang tumbak bêdhil
bapakne kinèn sami
asebaa ratunipun
Sri Pêngging Makurungan
nyêntak wong tuwane sami
edan têmên bocah iki padha angomyang

kang akon padha sebaa
marang ing ratune sami
êndi ana ratu setan
liyane ing Majapait
anake anauri
anama Prabu Makurung
pinarak ing dhêdhampar
bapa sebaa dèn aglis
wong tuwane tan gêlêm pan ginêlandhang

wênèh dadya jêg-ujêgan
wong tuwane dèn larihi
warata wong tôngga desa
kêrêngan lan anaknèki
ingkang maido sami
pitutur ing anakipun
wênèh ngandêl kewala
mring anakira tut wuri
sarêng myarsa lajêng samya angawula

prênah eyange sang nata
kang aran Buyut ing Pêngging
tinêlukkên sampun kalah
suwita marang sang aji
kang tuwa milwa sami
nêlukkên bêkêling Kêdhu
Mêntaok laju ngetan
Gunung Kidul têluk sami
amêngalor Sokawati têluk samya

sêmana wus karya kutha
rame wong kang nambut kardi
nagari Pêngging wus dadya
agêmah kathah kang jalmi
murah sarwa binukti
tulus kang sarwa tinandur
mangkana sring narendra
ing Pêngging arsa akrami
wus mangsane marang wanodya kasmaran

amundhut sri narapati
Tingkir ana wanodyendah
kalangkung ayu warnane
wus katur marang nata
kinarya garwa tuwa
kang môngka garwa nèmipun
pawèstri sangking ing Bêtah

kirang sae ingkang warni
mangkana nata sineba
pêpak wadya punggawane
nulya dhawuhkên rêmbagan
yèn lami tan sebaa
marang nagri Majalangu
yêktine pinarêp ing prang

môngsa kuwata wong Pêngging
amungsuh lan wong sajagad
ratwagung Majapaite
yèn sêmbada payo padha
seba mring Majalêngka
Patih Logêndèr jumurung
miwah sakèhing dipatya

wus rêmbug adandan sami
kalawan upêktènira
wus kawrat pikulan kabèh
saksana nulya umangkat
rêmbatan anèng ngarsa
gya sang nata lan tumênggung
datan kawarna ing marga

wus prapta ing Majapait
katur marang Brawijaya
ngalun-alun pondhokane
ya ta nagri Majalêngka
wontên bêbatoh kalah
tinagih laju angamuk
tan wontên kang nadhahana

wong Majapait awingwrin
kang ingamuk kathah pêjah
Prabu Brawijaya miyos
pinarak ing sitibêntar
kang botoh ngamuk arsa
minggah marang sitiluhur
Ratu Pêngging atrêngginas

bêbotoh dipun adhangi
Sri Makurung gya pinêdhang
wali-wali pan malèsèd
Sri Brawijaya kacaryan
wau dènnya tumingal
ramene dènira tarung
nèng kidule wringin kêmbar

botoh nulya dèn têmpiling
dhas malapor kapisanan
suka ningali sang rajèng
Raja Pêngging tinimbalan
sapraptaning ngayunan
tur sêmbah silanya bukuh
Sri Brawijaya ngandika

lah wismanira ing ngêndi
lawan ingsun tan umiyat
Raja Sri Makurung ture
ulun ing Pêngging patikbra
wingi gèn kula prapta
mondhok wontên ngalun-alun
arsa sowan padukendra

arsa ngaturakên bêkti
pêjah gêsang ngong katura
dhumatêng paduka rajèng
kawula atur pramêtya
didalêm anêlukna
ing Pêngging saurutipun
mangidul mangalèrira

Kêdhu Pagêlèn prasami
Mêntaok lawan Sêmbuyan
Sokawati sapêngalèr
mangilène Salatiga
Gagatan lan Bahrawa
sami lulut dhatêng ulun
anggêpe sami ngawula

samangke katura gusti
pramila kawula sowan
kaatura sadayane
saupêktine punika
kaatur mring narendra
kalêpatan amba prabu
kawula nuwun apura

Brawijaya ngandika ris
lah Pêngging ingsun tarima
sakèhe prasêtya kabèh
ing mêngko ya karsaningwang
sira kang nguyunana
sakuloning gunung Lawu
gunung Mrapi saubêngnya

ing gunung Sumbing pratuwin
saubênge milwa sira
nulya tinriman putrine
luwih ayu warnanira
sabên môngsa sebaa
lan sun paringi jêjuluk
Dipati Andayaningrat

pan sampun linilan mulih
lan abêkta putri endah
prapta ing Pêngging lampahe
kalangkung pasihanira
lan putri Majalêngka
garwane roro kapungkur
mangkana Sri Majalêngka

wus lama jumênêng aji
Brawijaya ping kalihnya
muksakagêntèn putrane
saking Cêmpa ibunira
pan taksih apêparab
Brawijaya kaping têlu
patih maksih Gajahmada

sakèhe kang pra dipati
tan wontên ingowahan
asih lulut sadayane
nagari sangsaya arja
tan wontên kang lumawan
garwanira putri agung
gantya ingkang kawursita

Ratu Pagêdhongan ardi
kundhang sawuse angrêbat
kunjaran bêkta arine
jalu binêkta mring arga
sarêng lan lampahira
kalawan Radèn Sêsuruh
mangetane tilar praja

kandhane kinarya gênti
èwêt lamun sinarênga
Ki Agêng Tarub sedane
tilar garwa tanpa putra
maksih nom kèpi brôngta
sang dyah sabên-sabên esuk
nyaponi ing makamira

mring raka kang sampun lalis
saking têmêne ing priya
tanpa dhahar tanpa sare
wus rêsik kondur mring wisma
ing dalu pan supêna
mring raka sinungan sunu
jalu pêkik warnanira

dyah kagèt anulya tangi
lajêng mangkat mring makaman
kang pinêndêng mung impène
wancinira bêdhug tiga
prapta makaman kagyat
ana jabang bayi murub
jalu lir trahing sri nata



Sinom
gya jabang bayi ingêmban
bok rôndha bungah tan sipi
binêkta mantuk mring wisma
lipur trisnanirèng laki
kalingan sihing siwi
ni rôndha nulya gêgêbyur
jampi wêjah salirnya
lir wong mêntas darbe bayi
mangkar-mangkar pambayunira ni rôndha


wus karsanira ing dewa
wêdale susu kang warih
putrane pan sinasêpan 


Ni Rôndha Tarub wus pranti
barang rêtining bayi
têtapêl lan tèrèkipun
pilis lan bobokira
papok gêdhonge miranti
nyai rôndha wus tan ana kakurangan


saluku mangku kang putra
anak putu samya prapti
anjêngêr dènira mulat
nak putu kang têbih-têbih
maido samya angling
kapanane sun tan wêruh
wêtêngan datan môntra
nulya sami dèn wartani
anak putu samya bêkta pêpanganan


ing Tarub lir pakaulan
bayi sinuson mantêsi
lir putra gènira yoga
sêmana sampun alami
nêkakkên sandhang bukti
bêja daulate rawuh
asugih nyai rôndha
tanbuh gone dunyanèki
nyai rôndha langkung suka bungahira


mangkana salokanira
tinilar dunya nututi
ni rôndha sugih kalintang
bêjane saking kang siwi
putra dèn pirantèni
sakarsanira dèn ugung
panganggo pinêpêkan
wayahe dêdolan lagi
nulup kinjêng bandhêmbo miwah kandhêla


ingiring ing rare kathah
wus lama mêpêk birai
sangsaya bagus sinawang
pawèstri akèh kagimir
nginggahi anukoni
raina wêngi gumrumung
parawan lan wulanjar
nora nana mulih-mulih
ingkang kuwat parawan sami ngêlamar


nak sudagar sambiwara
nak bakul kang sugih-sugih
anake Êmpu Malandang
nak prameya gênti prapti
nglamar tan dèn tampani
miwah anak para buyut
nontoni sami prapta
banjur nora mulih-mulih
ingkang ibu aris dènira ngandika


nyawa sira akramaa


sasênêngira mas gusti
pan iku wanodya kathah
êndi kang sira sênêngi
anaking êmpu gusti
miwah anak para buyut
bakul lawan sudagar
kang nglamar samya yu luwih
anauri biyang sun tan arsa krama


apik têmên apa sira
nganti rabi widadari
lagya kasêngsêm wak ingwang
biyang anênulup pêksi
nanging kapalang mami
biyang datan darbe tulup
nulya nêpi mring makam
wontên sumlagrang nèng nginggil
warni tulup gya cinandhak mring Ki Jaka


dadya karêm sabèng wana
ni rôndha tansah malangi
tinuturan putranira
aja karêm ing wanadri
ing wana langkung wêrit
têngah nèng têlaganipun
nanging ta anyeluman
padusaning widadari
yèn marêngi Gara Kasih Môndhasiya


widadari padha siram
asuka pating jalêrit
Ki Jaka kagyat nèng wana
miyarsa têngah wanadri
rame swaraning èstri
acêciblon samya adus
Dyan Jaka manjing wana
karsanya arsa udani
praptèng bèji amulat langkung kagiwang


satuwuk ingsun tumingal
wanodya tan kadi iki
gènnya dus sami wêwuda
tan ana tinahèng ati
Dyan Jaka aningali
wêntis kuning susu gêmuh
lênglêng sangêt kedanan
dènnya lumampah aririh
kang asiram tan nyana yèn katêkanan


Dyan Jaka alingan wrêksa
sinjang kêmbê lan kulambi
kang dèn angkah mring Ki Jaka
kalingan kayoman tambi
sigra dèn bêrangkangi
datan kawistara sampun
kêmbên sinjang rasukan
tulup kang kinarya nyuthik
pan wus kêna klambi lurah widadarya


sinjang

 lawan kasêmêkan
Nawangwulan kang darbèni
kinandhut nulya ginawa
mulih ingumpêtkên aglis
dinèkèk soring pari
nulya age-age wangsul
sarwi ambêkta sinjang
kêkêmbên lawan kulambi
sampun prapta anèng têpining talaga


nulya wau dhaham-dhaham
kang siram kagyat prasami
anyandhak sinjang rasukan
amumbul marang wiyati
mung Nawangwulan maksih
wangsul angum jroning banyu
sinjang rasukan ilang
nyana karayut kang dhingin
lir gulamit sosote anyalapita


kasusu apa sidhungkah
nora angêntèn-êntèni
angrayut sinjang rasukan
pakarane ingsun kari
kapriye polah mami
ya sidi paragi ngantu
sambat sosote nêlas
padha dene kang dhahami
kaya apa rupane agawe gita


baya ta dhangling wong owah
wong adus dipun parani
têkane datan saraba
sidi sabêring tokiyik
gawe kêpyuring ati
dipangana buta sèwu
Dyan Jaka mèsêm ing tyas
ngatingal nyamur nulupi
ingkang pêksi apan sarwi bônda tangan


ngadêg têpining talaga
pi-api tan wruh sang dèwi
sinamur nulup kukila
duk tumingal sang dyah angling
baya ika kang baring
ingkang dhaham-dhaham wau
ngêgèt-gèti wong siram
gumagus anulup pêksi
sarwi bônda tangan polahe si dhongkah


kêpriye ing polah ingwang
busana sun krayut dhingin
sidi bêndho kari nglongan
sidi kêthok dikêlèti
ya iku ingkang baring
dhahami wong lagi adus
tan 

 wruh ing subasita
baguse tan dèn ênggoni
sapa ingkang duwe putra dèn tambakna


Dyan Jaka mèsêm ing driya
priye apa ngong tanduki
bêbasa karayut baya
lagi têka dèn dukani
durung wruh ing prakawis
yèn takona kang kadyèngsun
lir gulamit sosotnya
Dyan Jaka ngrêpa ngrih-arih
kadospundi ing purwa madya wêsana


kang dados duka punapa
pinurwa anggèr rumiyin
sang dyah sêndhu dènnya ngucap
ngong iki mulane kari
sira mau dhahami
lungaa apa gawemu
atugu wong kawudan
iya ta ngisin-isini
mamêdèni dimèn bali kancaningwang


balikan agèr tinanyan
abdine dipun dukani
kula mantuk dhatêng wisma
mêndhêt sinjang kêmbên klambi
minta biyung yèn olih
kawula ngaturi mupus
kang muksa ywa rinasan
wus mantuk kayangan sami
ingkang wingking pinikira ingkang tata


nauri sang dyah anyêntak
nora kudu mikar-mikir
saengganing raganingwang
dene ta kaya wong mati
yèn misih kang asêpi
atugu wong lagi kungkum
mundhak mêmanas ing tyas
dudu kadangira mami
inggih anggèr saupami saupama


wontêna kang tulung sinjang
kasêmêkan lan kulambi
jangjine kadya punapa
mêsakakên ngum ing warih
yèn ana kang nulungi
iya bangêt trimaningsun
tuwa sun aku bapa
nom dadi sadulur mami
yèn kaprênah tuwa tunggal yayah rena


yèn sira tulung maringwang
sun aku sadulur mami
nèng marcapada dêlahan
tulusa dadia kanthi
Dyan Jaka anauri
dèrèng

 eca rêmbagipun
kaot bôndha sêpala
anyukup wong dama miskin
datan wontên malih-malih mung punika


yèn sêmbada lan sang rêtna
dadosa tatukon mami
sinjang kêmbên lan rasukan
mung punika duwèk mami
yèn anggèr nyuwawèni
jagane patukon ingsun
ênggèn ingsun akrama
pun ibu wong dama miskin
mung punika gadhangan dados tumbasan


yèn sêmbada apanggiha
jaka rara sang dyah angling
iku dudu padon dhongkah
yèn mêngkono sun tan apti
Dyan Jaka anauri
yèn tan rêmbag inggih sampun
pabênan lan wong mlarat
yêktine kawula pamit
wus kantuna kawula mantuk mring wisma


Ki Jaka lunga singêdan
dhêpès têpining talagi
kusuma kang ngum ing toya
alara-lara anangis
niyaya kônca mami
sun tinilar padha mabur
sinjang ingsun kabandhang
kêmbên lan rasukan mami
têmahane sun kari anèng talaga


yèn arsa ngulungi sinjang
rinêngkuh kinarya rabi
lagya sun antêp kewala
ithik-ithik mutung mulih
kaniyaya kêpati
bok iyaa dipun tutug
têtulung wong kawudan
sun rasa-rasa ing ati
iya bênêr si jênat bôndha sêpala


sumakeyan wong abôndha
duwèke ginawa mulih
sang dyah karasa kabêtah
tanpa wêkas anèng warih
dhasar sênêng kang ati
kusuma rara amuwus
cêluk-cêluk kang lunga
lah jênat balia maning
lah ta iya ingsun turut ujarira


Ki Jaka 

 Tarub miyarsa
anulya ngatingal malih
kadipundi nimas rara
ingkang kaparênging kapti
tan gadhah pabên malih
amung kang wus katur wau
sinjang lawan rasukan
dadosa têtukon mami
sang dyah arum wau wijiling wacana


lah jênat sakarsanira
ingsun nurut ing sirèki
lah apa sakarsanira
tan bêtah angum ing warih
akêsêl ingkang ati
Ki Jaka Tarub amuwus
lamun sira yayi mas
wus nurut ing karsa mami
nulya sinjang pinêndhêt sangking kandhutan


lah age sira ulungna
wus sinung sinjang kulambi
kasêmêkan wus tinampan
sang dyah mêntas saking warih
asinjang limar adi
jingga mruta kêmbênipun
datan arsa rasukan
sapolahe amantêsi
kang rasukan kinèn bêkta Radèn Jaka


sang ayu angore rema
sangsaya imbuh ing warni
Dyan Jaka daud prayanya
tansah asabil ing galih
garwa ingajak mulih
ingiringkên runtung-runtung
sampun prapta ing wisma
kang ibu kagèt ningali
suka bungah putra mulih angsal garwa


tur widadari yu raras
ingkang mantu dipun kanthi
kang putra sinandhing lênggah
pungkurane dèn arasi
bisa têmên akrami
putraningsun wong abagus
pan binoja wiwaha
anak putu samya prapti
anyênyumbang ingkang mantu rinêsikan


dhangir alis pinaesan
pinidih kalangkung asri
jinamang mas kinatipa
sêngkang pangnunggul hèr bumi
gumyur tinatah asri
kasangsaya wimbuh ayu
sang dyah agêlang kana
sêsêkaran susun kalih
kalungipun susun tiga pênding rêtna


nayakane murub mubyar


siningsiman kalih sisih
intên hèr laut kalihnya
sinjange pathola wilis
kêmbên gadhung malathi
rinenda ing êmas murub
pan widadari nyata
rinêngga ing busana di
kang tumingal lêng-lêng pan kadi matia


tan ana bisa anyôndra
tangèh pinurwa ing Kawi
Dyan Jaka wus rinarêngga
rajakaputran rinakit
baguse tanpa tandhing
pantês anurunkên ratu
panggih jêjaka rara
lir Kamajaya lan Ratih
èstri ayu kakunge bagus utama


raina wêngi tan pisah
runtung-runtung kadi mimi
dadya pêpenginan kathah
kang ibu langkung dènnya sih
cinatur sampun lami
nyidham kaworan sang ayu
ri sêdhêng pêpasihan
kêpalang prapta ing pasthi
nyai rôndha ing Tarub grah nulya seda


kari brôngta onêng sang dyah
lola tinilar ing bibi
kalihe sangsaya trêsna
Dyan Jaka sampun gêntosi
kabêta desa nami
wasta Ki Agêng ing Tarub
sinêmbah ing wong kathah
gènnya wawrat sang rêtnadi
sangang wulan lair kang putra wanodya


warnane lir ibunira
eyangira kang nuruni
ratu mas ing pagêdhongan
nahên sakèh kang nulungi
Prabu Anyakrawati
lan garwa sami têtulung
kinudang ingkang wayah
putuningsun iki benjing
nurunakên ratu Jawa tan kasêlan


têdhak pitu iya benjang
ingkang malês lara pati
mring têdhak Siyung Wanara
satêdhak-têdhake ngabdi
sampun sinung kêkasih
Rara Nawangsih puniku
kang eyang nulya musna
kang kari samya prihatin
tanpa rewang karepotan dening putra


sang dyah

 pan adang piyambak
sarya rewang jabang bayi
kang raka amêndhêt wrêksa
putra sinarèkkên kanthil
sang ayu matur aris
gih tuwan andika tunggu
gêni gèn kula adang
kawula arsa mring kali
ngumbah popok ingompolan putra dika


inggih ing wêling kawula
sampun ganggu têngga gêni
kang raka sagah anêngga
kang rayi marang ing kali
kyagêng osiking galih
dene iya arèningsun
gon ingsun asêsawah
pirang-pirang masa iki
lumbung ingsun apan ora lukak-lukak


lan ingsun durung uninga
gonira anutu pari
apa iki dipun êdang
anulya dipun ungkabi
dang-dangan dèn tingali
kukusane isi pantun
sawuli kathahira
anjêngêr dènnya ningali
kasêktène ingkang rayi Nawangwulan


nulya kinêkêban inggal
tumungkul nyogokkên gêni
ingkang rayi nulya prapta
ngumbah popok saking kali
sampun ingêpe nuli
anulya mring pawon gupuh
gêntosi ingkang raka
gènnya dang sinantêr gêni
sinugokkên kayu pirang-pirang rêmbat


tan bisa sumub gènnya dang
anggraita kusumadi
baya ta ganggu ki omah
dang-dangan dipun ungkabi
beda lan sabênnèki
sakêdhap matêng puniku
mêngko liwat diwayah
nulya dèn ungkabi malih
apan maksih sawuli kang pantun mêntah


sang rêtna matur ing raka
baya ta sampun pinasthi
yèn dika pisah lan ingwang
dene anglirakên wêling
dang-dangan dèn ungkabi
Ki Agêng kèndêl anjêtung
Ni Dèwi Nawangwulan
kalangkung susah ing galih
sabên dina 

 anutu pantune têlas


salumbung kantun sadhasar
arsa tinutu kang pari
pinêndhêt pantun katingal
kêmbên tapih lan kulambi
sigra sinambut aglis
nyata cidra somah ingsun
nulya rinasuk samya
kang kêmbên tapih kulambi
sigra matur wau dhatêng ingkang raka


ki omah atur kawula
pan inggih sampun pinasthi
mung samantên dugènira
panggihe apalakrami
kawula nuwun pamit
pan inggih wawêling ulun
lamun putra karuna
damêla gubug kang inggil
pêpanggungan lamun nangis putra tuwan


sinèlèhna pêpanggungan
ki agêng angrês ing galih
yayi mas aywa mêngkana
datan bisa ingsun kari
kang rayi anauri
sampun karsaning dewa gung
yèn nangis putra tuwan
ngobara mrang kêtan langking
tan adangu kawula anuntên prapta


ki agêng èsmu karuna
arsa angrangkul kang rayi
trêngginas sang dyah umêsat
amumbul marang wiyati
ki agêng duk umaksi
mumbule kang rayi wau
niba sangêt kantaka
tan adangu nulya nglilir
anungkêmi dhumatêng atmajanira


adhuh anggèr putraningwang
tandrêman tinilar bibi
sêmana ing lama-lama
sabên ingkang putra nangis
dinèkèk panggung inggil
sarwi kutug mêrang wulung
ingkang ibu tumêdhak
anêsêpi ingkang siwi
ingkang rama amênggah-mênggah tumingal


mangkana salamènira
yèn wus gya nilar kang siwi
nulya rama ngambil ngêmban
tan pisah siyang lan latri
yèn babad mring wanadri
putra ginendhong tan kantun
blêg ibune kang warna
lir jambe nom sigar

palih
aprak-ati ruruh kaduk manisira


Dhandhanggula
saya lami yuswane sang dèwi
rumaja putri pan saya endah
kunêng kang winarna Rajèng
Brawijaya ping têlu
angrênggani ing Maospait
anyandhang gêrah raja-
singanên sang prabu
kalangkung susah ing driya
Brawijaya ing dalu sare naritis
ana swara kapyarsa


lamun arsa waluya sang aji
nyarènana putri saking Wandhan
nulya anglilir sang rajèng
kalangkung pungun-pungun
ngandika ris marang kang rayi
Sang Rêtna Dwarawatya
inggal luwih ayu
cèthi Wandhan kuning enggal
sawusira pinaesan dèn sarèni
sapisan grahe sirna


waluyanira lir wingi uni
putri Wandhan pan lajêng awawrat
wus dhatêng ing sêmayane
ambabar miyos jalu
pan kinêbon kang jabang bayi
lama-lama diwasa
ginadhuhkên wau
mring Ki Bodho juru sawah
saagênge tumut nyaosakên pari
nanging ngriyini lampah


pan ajujug marang ing sitinggil
sarêng miyat mring gamêlan kathah
lajêng tinabuh êgonge
tinitir pan jumêgur
samya kagyat wong Majapait
rahadèn tinakenan
sapa kang sêsunu
têka wani nabuh gôngsa
Kyai Sêkar Dalima kagungan aji
rahadèn cinêkêlan


astanira kiwa têngên aglis
sira wau Dyan Bondhan Kajawan
kang nyêpêng kinipatake
ana ingkang kabêntus
wênèh bunyak bathuk lan pipi
ceko baune sêmpal
dyan jaka amuwus
anabuh gong ingsun dhawak
têka padha adahwèn nyêkêli mami
wus katur 

 sri narendra


Radèn Bondhan Kajawan pinanggil
prapta ngarsanira naradipa
Brawijaya ngandika lon
nake sapa sirèku
sira wani nabuh gong mami
Kyai Sêkar Dalima
dyan jaka wotsantun
anakipun juru sawah
nulya nusul juru sawah praptèng ngarsi
ngêmori kang atmaja


juru sawah langkung dènira jrih
ngraos prapta ing bilainira
sri naranata dêlinge
hèh juru bocah iku
apa nyata anakirèki
gya matur awotsêkar
gih yêkti pukulun
tan uninga kala mangkat
ngrumiyini amba dhèrèkakên pari
pêjah gêsang konjuka


sang aprabu kemutan yèn titip
atmaja jalu mundhut paesan
tinimbang nèng pangilone
warnanya lir sang prabu
lon ngandika sri narapati
juru sawah nakira
parakêna gupuh
mring ki jêbèng Tarub srahna
Radèn Bondhan pinaring kris saput pranti
dhapur mlela gêndhaga


prabot sapangadêg dèn paringi
sarta Radèn Bondhan binisikan
mring nata wruhanamu mèh
gêmpuring Majalangu
sirna kraton pan êmèh ngalih
sira nutugkên benjang
nèng nagri Mantarum
run-tumurun têdhakira
wis mangkata Dyan Bondhan wus angabêkti
mundur sangking ayunan


juru sawah ngiring wus lumaris
sapraptane ing wana binegal
wong sawêlas kang mênggawe
ingijèn radèn wau
wong sawêlas tan ana kari
ginoco mung nyapisan
kapisanan lampus
datan amindhoni samya
pan sabêras pugut pucuke kang kêris 


marma têdhak Mataram


datan arsa angagêma kêris
awak-awak waja duk sêmana
Radèn Bondhan kawitane
lampahe dyan lêstantun
wus angambah ing têpisiring
manjing Tarub padesan
ki agêng duk lungguh
nèng wisma lawan kang putra
Nin Nawangsih wus agêng ayu kang warni
lir widadari swarga


wayahira pan rumaja putri
kakangane pan angrusak taman
ki juru sawah praptage
wus lumêbèng ing pintu
Kyagêng Tarub apan ningali
marang ing tamunira
anulya tumurun
ngancarani mring kang prapta
pinaraka ing salu kakang lan mami
sinauran sumôngga


ginêlaran klasa sami linggih
juru sawah lawan Radèn Bondhan
Kajawan anèng wurine
Ki Agêng Tarub muwus
sami lujêng kang juru sabip
sinauran anêdha
parikramanipun
kula punika dinuta
mring Sang Nata Brawijaya Maospait
maringakên kang putra


Radèn Bondhan Kajawan kang nami
mangsi borong ing karsa nindakna
sri nata pasrah lamine
mangkana Kyagêng Tarub
wus anduga karsaning aji
gih andika matura
anuwun jumurung
sawusira sinêmbrama
sigra pamit ki juru sawah wus mulih
Radèn Bondhan tinilar


Kyagêng Tarub langkung dènira sih
Radèn Bondhan sinungan pêparab
Dyan Lêmbu Pêtêng namane
kinanthi siyang dalu
sinadulurakên tumuli
lawan atmajanira
Nawangsih sang ayu
radyan aywa taha-taha
iya iku sadulurira pawèstri
ngladèni marang sira



lamun arsa dhahar sira gusti
amundhuta marang arinira
sarênga dhahar arine
mangkana Kyagêng Tarub
karyanira marang wanadri
amatun gaganira
rahadyan tan kantun
milwa matun gaganira
lamun mantuk Dyan Lêmbu Pêtêng ngarèni
maksih amatun gaga


yèn lumampah enjing ngariyini
datan mantuk lamun dèrèng sêrap
dadya kyagêng saya sihe
wus lama radèn bagus
wayahira pan sampun akir
Ni Nawangsih sêmana
brai sandhangipun
Dyan Lêmbu Pêtêng karyanya
sabên dina ababad maring wanadri
karya lêlahan gaga


Ni Nawangsih sabên dina ngirim
sêkul sumbul lawan jangan kênda
sarwi anyangking kêndhine
mantuke lamun surup
lawan ingkang rayi dèn iring
linirik saking wuntat
ciptanirèng kalbu
Dyan Lêmbu Pêtêng kasmaran
sabiling tyas nanging tansah dèn sandhungi
tungkakira sang rêtna


sang dyah rara aturira aris
dhuh si kakang nyandhung tungkak ingwang
wanti-wanti panyandhunge
kang raka ris gumuyu
yayi enggal kasêlak wêngi
yèn dinukan jêng rama
dèn rikat lumaku
sapraptanira ing wisma
Ni Nawangsih matur mring rama bêbisik
kala wau pun kakang


Lêmbu Pêtêng mantuk sing wanadri
sikil kula tansah sinandhungan
saking wuri kula tolèh
panyandhungira mambu
kula srêngên kakang sêngadi
sêlak kawêngèn marga
Ki Agêng ing Tarub
mèsêm nak ingsun diwasa
lon ngandika wus jamake putra mami
sadulur gêguyonan


tata tita pinanggihkên nuli
sira Radèn Lêmbu Pêtêng lawan
Ni Dèwi Nawangsih mangke


rinarêngga duk dhaup
tan kuciwa kakunge pêkik
anglir Hyang Kamajaya
èstrinira ayu
sor widadari Kaendran
duk sêmana samya sih-sinihan kalih
siyang dalu tan pisah


ri mangkana Sang Sri Majapait
garwanira putri sangking Cêmpa
putra nata Cêmpa kang nèm
gumantya rama kang wus
muksa ratu ing Darawati
garwa ingkang taruna
putri Cina wau
wus wawrat ngidham kaworan
sring padudon karya runtiking narpati
tinrimakakên marang


Arya Damar mring Palembang nuli
timbalaning nata tan kalilan
tinunggila ing rêsmine
yèn wus wawratan mêtu
Arya Damar kalilan nunggil
yèn lanang sinunga ran
Radèn Patah iku
sakarsane yèn wanodya
kawarnaa sang pandhita Ngatasangin
kang wontên nagri Cêmpa


Ki Sèh Walilanang ingkang nami
lawan garwanira putri Cêmpa
pan kêkalih patutane
pambajêng jalu bagus
Radèn Rahmat ingkang wêwangi
wasis pasang wiweka
ngèlminira putus
arine wanodya endah
ri mangkana Dyan Rahmat mring rama pamit
pan arsa angawula


marang Sang Aprabu Majapait
lan putrane kang uwa binêkta
sang pandhita mustakime
Dyan Santri wastanipun
dyan umangkat rama tut wuri
angatêr ingkang putra
marang Majalangu
sapraptane Majalêngka
Sang Pandhita Ngatasangin wus apanggih
lawan Sri Brawijaya


sawusira masrahkên kang siwi
kêkalih marang sri naranata
sang pandhita sigra lèngsèr
mring nagri Cêmpa mantuk
putra kalih tinilar 

 ngabdi
mring nata katarima
sae damêlipun
jatmika abêtah tapa
nèng jro pura rikat trangginas ing kardi
kalihe kinasihan


sri narendra sigra animbali
santana kang saking Pajajaran
Dyan Wilatikta namane
punika kang sêsunu
Adipati Ki Arya Sidik
sêkawan putranira
ingkang tunggal ibu
pambayun Dyan Wilatikta
kang panggulu Ki Rônggalawe ing Tubin
pandhadha Arya Teja


wuragile Dyan Jaran Panolih
praptèng ngarsa narpa lon ngandika
Wilatikta atmajane
kang èstri ingsun pundhut
sun panggihkên lan Rahmat ugi
manakawana mring wang
iku ta rumuhun
iya uga Wilatikta
matur nêmbah sumôngga ing karsa aji
kawula tan lênggana


sadayanya kagungan narpati
wus sinaosakên putranira
gya pinanggihakên age
sawusnya samya atut
Radèn Rahmat anuwun pamit
dhêdhukuh wananira
nagri Surèngkewuh
angsal idin amêmulang
ing sang nata tatane agama suci
manut ing Nabiyolah


ngandika ris Sang Sri Majapait
iya ingsun lilani kang arsa
kang tan arsa dimèn maksèh
agamane karuhun
Radèn Rahmat umatur aris
ngabêkti ngaraspada
anêmbah wus mundur
umangkat lawan kang garwa
tan kawarna ing marga pan sampun prapti
kang wana dhinêkahan


ingaranan dhukuh Ngampèlgadhing
sampun kathah ingkang tumut wisma
winulang kitab Kurane
ngadêggên masjid agung
samya salat sakèhing 

 santri
wus madêg kang Jumungah
dhikiran gumuruh
sababdane ngaji samya
santri kathah siyang dalu ngêlak-ngêlik
ngapilakên kitabnya


Arya Teja putranira èstri
dhaup lawan Dyan Santri ing Cêmpa
Burerah atut kramane
anèng Garêsik dhêdhukuh
amandhita têngah wanadri
ran Sèh Dumadil Kubra
garwa wawrat sêpuh
gya babar seda konduran
putranira èstri ayunira luwih
ingêmong mring kang rama


lami-lami atmajanirakir
saya endah ing suwarnanira
nèng têngah wana wismane
adoh lor kulon kidul
tanpa wontên ingkang ngrasani
lama-lama awawrat
lan sudarmanipun
Sèh Ngabdul wau kalepyan
atirakat pandhita ngidêri bumi
kalangkung mêsu tapa


sapraptane mantuk aningali
putranira putri ngêmban putra
jalu abagus warnane
sirèku bèng ta uwus
ngêmban putra lakimu êndi
sang rêtna aturira
punapa sang wiku
supe paduka kang karya
kesah tuwan kawula tinilar bunting
punika dadosira


yèn mangkono anak putu mami
dalah mangke pandamêl bêbasan
anak putu wicarane
mangkana sang awiku
langkung wirang marang Hyang Widhi
tobatira nasoka
sakala agêbyur
bêngawan Garêsik seda
jisimira sewangan tan bisa kèli
amancêr anèng têngah


gya pinêndhêm marang wong Garêsik
pinênêdan anulya pinêtak
sinur tanah sidêkahe
sabên ing mangsanipun
sêkul pulên jangane mênir
pêcêle

ulam toya
pangêpunge surup
dang cukup sugihe mundhak
kontrak sapa wonge ingkang arsa sugih
mulea sapta Jumngah


marang Ki Sèh Kobra Ngabdulkadir
ingsak Allah wong kang amêlarat
dening Hyang dèn wèhi gawe
sakarsanira ontung
Ngabdul Kadir Kobra ambêrkati
marma wong Grêsik samya
sadayane cukup
kocap wontên maolana
saking Juldah Ngatasangin kang nagari
ran Sèh Walilanang khak


pan jumujug Masjid Ngampèlgadhing
wus apanggih lawan Sunan Rahmat
sinugata sakarsane
tinanyan karsanipun
praptanira mring tanah Jawi
saure mung lêlana
apan arsa laju
mangetan mring Balambangan
pamit mangkat prapta Balambangan nagri
Sang Dipatya Blambangan


putranira èstri nuju sakit
tinambanan sèh kang lagi prapta
lajêng mulya anulya ge
pinanggihakên wau
maolana lawan sang dèwi
atut apalakrama
asih kalihipun
Adipati Balambangan
kinèn Islam mring mantu anyêntak wani
ingsun tan gêlêm Eslam


Ki Sèh Walilanang nyêntak runtik
mundur palarasan lajêng kesah
tinilar klalêng garwane
saking srêng myat sumaput
garwa lagi wawrat tri sasi
sapungkure mlasarsa
wau sang dyah ayu
lagya sêdhênge pasihan
pan kapalang tinilar marang ing laki
siyang dalu karuna


Balambangan pinarag gagêring
panarkane wau sang dipatya
dene ing wawêtêngane
kang lunga minggat mantuk
môngka tênungira nagari


wus lair kang wêtêngan
jalu warna bagus
kang bayi gya tinêla
mring Dipati Balambangan jabang bayi
linabuh ing samodra


gantya ingkang winursita malih
Patih Grêsik namane Kêmboja
pêjah rôndha wong wadone
adagang karyanipun
nyai rôndha Kêmboja sugih
dagange kinèn layar
mring Blambangan wau
nèng laut manggih tabêla
isi bayi anulya binêkta mulih
sinungkên nyai rôndha


nyai rôndha Kêmboja Garêsik
langkung suka wau manahira
antuk bayi padagange
nèng gêndhaga sinambut
pan pinupu dèn gumatèni
lama-lama diwasa
sinungan jêjuluk
Radèn Gira namanira
ingaturkên Sunan Rahmat kinèn ngaji
pasantrèn Ngampèldênta


manah landhêp pangajinerèki
sakèhing kang aksara wus bisa
raphal makna lan murade
rasane wus kacakup
ngèlmu jati wus angawruhi
katrimèng gurunira
wus ingakên sunu
marang Jêng Susunan Rahmat
sinadulurakên lan putrane nênggih
Radèn Bagus Pangarsa


Radèn Bagus bantêr kang prihatin
siyang dalu tan dhahar tan nendra
tumanduk tingal êninge
angliyêk siyang dalu
nulya kêbo lanang pinatin
binêdhèl jroanira
winêdalkên sampun
nulya wau sinarenan
kang talingan grana tinutupan sami
tutuk kalawan netra


sawusira mlêbêt Radèn Pêkik
kulit kêbo nulya ingêdoman
luware nganti gogroge
wus lama Radèn Bagus
kang maesa 

 gogrog wus brêsih
lir êmas sinêpuhan
warnane Dyan Bagus
ngèlmune wali binuka
marang rama Sunan Ngampèl pan ingêlih
nama Susunan Bonang


wit sami kwasa amanjing wali
atapa nèng jroning kêbo lanang
rêmbagan lawan arine
Dyan Giri dèn jak nglangut
sampun mangkat acara druwis
prapta ing nagri sabrang
Malaka jinujug
panggih lan Sèh Alul Iman
kinurmatan anèng masjidipun alit
tinanyan aturira


amba kalih santri tanah Jawi
yèn pinarêng badhe dhatêng Mêkah
Sèh Alul Iman dêlinge
manira tan sarêju
marang Mêkah ngambil punapi
mung angujudi sela
kêdhik kang pakantuk
suwunge nagara Jawa
lah pikirên ramanira wong sawiji
Susunan Ngampèldênta


lamun sira nyêlamkên wong Jawi
iku agung ing muphangatira
tinarima ing Hyang Manon
panggawenira iku
wus muliha nak ingsun kalih
Si Giri wakilira
ing pamulangipun
ramanira saya tuwa
ya Si Bonang amuruka para wali
iki wasiyat ingwang


jungkat kêskul lan kulambi silir
sun juluki Anyakrakusuma
ya Si Giri wasiyate
jubah rasukanipun
Timbultoya raning kulambi
ya Sang Prabu Satmata
jêjulukanipun
karo wis padha mangkata
atur sêmbah gya lèngsèr ing ngarsa kalih
mantuk mring tanah Jawa


sapraptaning wisma Ngampèlgadhing
Radèn Giri pinanggihkên lawan
putrane Jêng Sunan Ngampèl
warnane luwih ayu
arinira Rahadèn Pêkik
kinarya badal 

 wulang
kang pra santri agung
kang laphal sinungan makna
ijmak kiyas mangsudira dèn muradi
nèng nahwu tarbukanya


yèn wus salim nahwune wong ngaji
datan kewran sakathahing murad
barang karêping rasane
yun tuk kwaleanipun
ing pamore kawula Gusti
kèh ungêle kang kitab
ywa kewraning ngumpul
ngèlmu tan palihan Allah
salat anèng takbiratul ikhram musthi
anènge êhuakhad


wontên têdhak Rasul ingkang prapti
ing Carêbon ingkang darbe darah
Jenal Ngabidin namane
putranira pêpitu
patutane lan Cêmpa putri
kêkalih ingkang priya
nênggih ingkang sêpuh
Molana Maghribi rannya
kang panggulu Ki Sèh Akbar awêwangi
èstrinira têtiga


Maolana Maghribi sêsiwi
Ki Sèh Ajiduta namanira
Sèh Akbar èstri putrane
Ni Jatiswara ayu
wontên trahing Jêng Rasul malih
prapta ing Ngampèldênta
nênggih darahipun
Sèh Mahmuddinil Kabiran
wus tinuduh mring Sunan ing Ngampèlgadhing
ngimani Crêbonira


saurute Pajajaran sami
ing Barêbês prapta Bantên pisan
binorongakên Islame
sapraptanira ngriku
naklukakên nagara suci
kèh ajar kapêlajar
botoh kèh kabutuh
ri mangkana sampun krama
angsal sira Ni Jatiswara kang siwi
Sèh Akbar wus pêputra


jalu wasta Sunan Gunungjati
wus madêg Carbon Jumungahira
gênti kang winuwus malèh
Palembang kang dhinapur
putranira jalu kêkalih
pambayun Radèn 

 Patah
wawratan Sang Prabu
Majapait sakbabarnya
gya sinarèn putri Cina wawrat malih
babar Husèn wastanya


wuragilira mêdal pawèstri
Radèn Patah lawan arènira
Rahadèn Husèn ing mangke
pamit ing ramanipun
arsa marang ing Maospait
manakawan sang nata
manawi sarêju
linilan rama wus mangkat
jujug Ngampèl kalihe sami angaji
rukuning gama Islam


sawusira bangkit kèhing ngèlmi
radèn kalih anulya pamitan
arsa ngawula sang rajèng
wus kalilan ing guru
nulya kesah mring Majapait
sapraptanirèng praja
lajêng canthèl atur
katur nulya tinimbalan
Radèn Patah lan Radèn Husèn kairid
mring Patih Gajahmada


Brawijaya angandika aris
marang sira wau kyana patya
bocah ing ngêndi wijile
ki patih lon umatur
pun Dipati Palembang siwi
abdinta Arya Damar
dene ingkang sêpuh
wawratan sing tanah Jawa
kalanira tinarimakkên kang bibi
dhumatêng Arya Damar


sampun wawrat sawêg tigang sasi
sakbabare gya sinarèn wawrat
mijil jalu Dyan Husène
Dipatya Plembang patut
sarêng myarsa wau sang aji
nulya amundhut kaca
ngilo sang aprabu
tinimbalan Radèn Patah
yêkti sami pasêmon lawan sang aji
miwah pasikonira


radèn kalih nèng jro pura lami
katarima pangawulanira
Dyan Husèn jinunjung linggèh
dadya Dipati Têrung
aran Pêcattôndha Dipati
sira Rahadèn Patah
kinèn ngulon wau


yèn ana witing gêlagah
gandanira wangi kinèn andhukuhi
rahadèn awotsêkar


tur sandika nulya awotsari
ngaraspadanira sri narendra
Radèn Patah nulya lèngsèr
saking ing ngarsa prabu
amangulon dènnya lumaris
anuli wontên glagah
gandanira arum
winastan alas Bintara
nulya kèndêl dhêdhêkah pan sampun dadi
kang tumut wisma kathah


janma kanan kering samya prapti
lajêng babat nênandur sabarang
sêmana sampun arjane
ingkang tinandur tulus
cinacahkên ingkang tut wuri
rongèwu ingkang wisma
karya malih dhukuh
dhukuh-dhinukuhan kathah
ing Bintara pan sampun dèn êlih nami
ing Dêmak papucungan



Pocung
gantya wau Sunan Benang rine jalu
asru tapanira
Susunan Ngudung kang nami
aprawira ulah prang ingêring praja


ari malih wus padha wisma i gunung
nênggih ngardi Murya
Sunan Murya awêwangi
sakêlangkung pinêsu sru tapanira


ari malih Sunan Darajat jêjuluk
têngga ingkang rama
milya anèng Ngampèlgadhing
tumut mulang raka Sunan Giripura


santri kathah majêng mundur minta wuruk
Sunan Giri mluwat
laminira tigang sasi
sawêdale momong putra lit karuna


sêdyanipun ngênêng-nêngi putra muwus
sela ingaranan
gajah nulya dadi èsthi
apa sira tan wêdi dêlêngên ika


ingkang sela gajah mêta sru lumayu
bêngak-bêngok munya
ngajrihi amobat-mabit
gadhing panjang mingis tumilal lir kilat


sarêng miyat Susunan 

 Giri anjumbul
ngrasa kabrabeyan
arikat dènira angling
hèh ta liman amaliha dadi sela


nulya dhêkêm kang dirada dadya watu
maksih gatra gajah
mangkana Susunan Giri
ngluwat malih tobat sumungkêm ing Suksma


dene nglairakên kodrating Hyang Agung
angsal kawan dasa
dina tinarimèng Widhi
wusnya luwar kondur dadi waliyolah


Sunan Ngudung apêputra Sunan Kudus
nglangkungi kabuka
sakèhing kang ngèlmi-ngèlmi
dadi pangulune Adipati Dêmak


Adipati Dêmak kadhawuhan prabu
Sang Sri Majalêngka
têtêp dadya adipati
sarupane wong Islam padha ngidhêpa


gawening wong salêksa môngka lêlungguh
dadya ratu Islam
kang manut andika nabi
nanging ingkang tan manut aywa pinêksa


pan maksiha agamane Budanipun
wong kang samya Islam
prasamya ngojok-ojoki
ingkang rama Sang Aprabu Brawijaya


prayogine tinêlukkên gamanipun
marènana Buda
manuta sarengat nabi
sigra dandan Sang Adipati ing Dêmak


abodholan sowan marang gurunipun
Sunan Ngampèldênta
ing Surabaya wus prapti
lajêng sowan manêmbah angaraspada


sawusipun rêrêp nèng Ngampèl sadalu
Adipati Dêmak
umatur saha wotsari
marang guru Jêng Susunan Ngampèldênta


marma amba sowan ing ngarsa pukulun
yèn parênging karsa-
nira nênggih sang ayogi
kalilana Maospait linanggara


jêr

puniku sawadyane maksih kupur
Jêng Sunan ngandika
dadya mêngkono ki bayi
iya apa alane sudarmanira


ingsun iki angawula sang aprabu
mungguh ing agama
sinakarêp tan nglarangi
pinaringan tanah kinarya pradikan


tanpa seba ngenak-enak amêmuruk
miwah marang sira
tumitahmu ngalam kabir
marganira iya saking ramanira


apa ingkang sira walêskên sang prabu
kinulawisudha
gêdhe sinungan nagari
wong salêksa ing Dêmak nama dipatya


mardika ngratoni agama sadarum
anganggo linarang
kang ngungkuli sira bayi
iba-iba pêparinge marang sira


dene lagi tan arsa Sêlam sang prabu
karsaning Pangeran
Allah durung amarêngi
anrimaa aywa gege môngsa sira


Adipati Bintara nèng Surèngkewuh
sampun tigang dina
lawan inggih tigang latri
pamit mantuk mring Dêmak sawadya budhal


pan sinigêg gêntya ta ingkang winuwus
Radèn Wilatikta
sasedane tilar siwi
pan sajuga Radèn Said namanira


sakêlangkung blunthah ing pakaryanipun
manggung ngabotohan
kêplèk kècèk dhadhu posing
yèn raina gur-anggure ngadu ayam


lamun kalah sinuwèk badaning sawung
yèn kalah bêbegal
dalune anggung mêmaling
ngadhang dalan kalamun ana wong liwat


wong sapuluh rongpuluh binegal purun
ingijèn kewala
kang wong rongpuluh barindhil
Radèn Said manggung matèni dêdalan


ri mangkana Jêng Sunan Bonang

 lêlaku
nèng wana kapapag
arsa binegal Dyan Said
lon ngandika mara arsa begal ingwang


nora gawa donya sakondri ragèngsun
mung amundhi Allah
kêmput prakêmpa puniki
lamun arsa sira jêbèng begal dunya


wong nyang pasar Nglasêm ika akèh elur
gawa dunya kathah
sira begala ki bayi
Radèn Said anjomblong tan bisa ngucap


tanpa krêkat lêpas lampahe sang wiku
mlêbèng Masjid Tuban
mangkana Rahadèn Said
sapa mau liwat anèng ngarsaningwang


têka salin ing sak iki manah ingsun
ujare wong liwat
kang ginawa amung Widhi
angèbêki ing sakèhing bumi alam


nulya nusul Dyan Said marang kang langkung
nut labêting gônda
lir mayang jambe wangining
pan mangkono labêt kang wus aoliya


gandanipun ical judhêg anèng tajug
masjidira Tuban
sila nèng lataring masjid
datan ngaub kapanasên lan kodanan


ri mangkana Sunan Benang arsa wulu
miyos maring latar
aningali mring kang linggih
datan pandung yèn Said kang arsa begal


anèng wana dêdalan gêdhe duk pangguh
jêng sunan ngandika
dene sira jêbèng Said
apa karyanira sila anèng latar


nêmbah matur kula arsa anggêguru
dhumatêng paduka
basa Allah kadipundi
duk kapranggul lan amba têngahing wana


lon ngandika Sunan Benang wruhanamu
wong maguru awrat
tan kêna mlèpèng ing kapti
kinon malbu

gêni gêdhe mopo batal


Radèn Said tur sêmbah sumarah ulun
sanadyan lêbura
kawula datan sumingkir
anglabêti ing guru kang pangandika


ngandika rum Sunan Benang apa sarju
ingsun pêndhêm sira
wit sirarsa wruh ing Widhi
Radèn Said ature datan lênggana


gya pinêndhêm Dyan Said nèng kilèn tajug
Jêng Sunan gya kesah
lêlana nuruti kapti
ing saparan lamènira wus sawarsa


nulya wangsul mring masjid Tuban andhudhuk
papêndhêmanira
apa baya maksih urip
samêntase Dyan Said kêtêk kewala


tan ngarêjêt tan wontên ambêkanipun
lir kapuk pusuhan
sinandhingkên mring wong angi
ingiliran tinêmpuh ing kukus panas


gya ngarêjêt Radyan Said nulya lungguh
lajêng ngaraspada
sira sunan mangênjali
gya rinangkul kang jôngga mring Sunan Benang


wusnya lênggah winisik ngèlmu wus putus
ingajak tirakat
midêr-midêr mring wanadri
Jêng Susunan Benang aris angandika


lah tunggunên jêbèng iki têkên ingsun
cinêblokkên nulya
têkên nèng têngah wanadri
lamun ana uwong sira lumayua


atur sêmbah dhatêng sandika pukulun
gya jêng sunan kesah
tinilar lêlana malih
pan ingiring santri pêpitu nèng wuntat


lamènipun sampun wontên tigang taun
nulya jêng susunan
wangsul mring gène Dyan Said
sampun prapta ing têngah wana êgènnya


santri pitu kinèn ngupadosi wau
marang sira Radyan 


Said kinèn animbali
dyan lumampah santri pitu wusnya pêdhak


Radyan Said sarêng mulat gya lumayu
lumajêng rumangkang
dèn bujung wong pitu sami
tan kacandhak palayune kadya kidang


malah rikat plajênge Dyan Said wau
wong pêpitu sayah
anututi mêmpis-mêmpis
wangsul matur marang Jêng Susunan Benang


ulun sampun nimbali Dyan Said wau
sarêng amba panggya
lumajêng rumangkang kêsit
sapuruge amba bujung tan kacandhak


pan gumujêng Sunan Benang emut ngandhut
kêkêpêlan sêga
ingasta nulya lumaris
ingindhikan Dyan Said nulya lumajar


gya binalang sêga kêpêlan kacundhuk
nuju mukanira
andhêkêm Rahadèn Said
miyat gurunira wau ingkang prapta


gya lumajêng Dyan Said mangaras suku
ngusapi dlamakan
Sunan Benang ngandaka ris
wis luwara ki jêbèng sira mentara


mangulona mring Crêbon karyaa dhukuh
lan Êsèh Malaya
têmua lawan sang yogi
Sunan Gunungjati Carêbon kang wisma


gêgurua marang Jêng Susunan Makdum
wis sira mangkata
manira nutukkên kapti
atur sêmbah anulya ungkur-ungkuran


Sèh Malaya angampiri garwanipun
anèng ing Jêpara
lampahira tan kawarni
pan samarga-marga lumampah noraga


mindha pêkir pan wus lêpas lampahipun
langkung ing Sêmarang
nèng pasar kèh wong ningali
sami ngucap hèh ika daruwis apa


dene pêtêng paningale netraningsun 


tyas ingong lap-lapan
dudu wadine wong iki
anèng soring wringin uwok ing trêbaya


wus kawarta Dipati Sêmarang gupuh
lajêng mentar panggya
lan Sèh Mlaya ingkang prapti
datan samar tingale lamun pandhita


atur sêmbah lajêng dènnya ngaras suku
Sèh Mlaya ngandika
para iki wong ing ngêndi
ngujung mring sun dudu sanak dudu kadang


lagi mêngko sun wêruh marang sirèku
apadene sira
lagi iki têmu mami
Sang Dipati Sêmarang matur tur sêmbah


môngsaborong badan amba mring sang wiku
môngsa kilapana
wulu salômba puniki
sakrêntêging manah amba pan uninga


dadya mèsêm ing galih sang mahawiku
Dipati Sêmarang
praptanira anglakoni
darma umat tumindak sakarsaning Hyang


iya jêbèng sun trima aturirèku
ingsun iki darma
nglakoni prentahing Widhi
ingsun arsa mampir ing masigidira


wis muliha praptaningwang mêngko surup
marang wismanira
tur sêmbah sang adipati
lèngsèr saking ngarsa wismane wus prapta


binisikan garwanira mêngko surup
sun bakal dhayohan
pasrah wisma anak rabi
sarupane dunyèngsun srahkên sadaya


aywa sira sumimpang ing karsaningsun
tur sêmbah kang garwa
datan lênggana ing kapti
mantêp marang priya aturnya sêndika


praptèng surup wus rawuh sang mahawiku
wismaning dipatya
kang rayi kinèn ngabêkti
mangusapi dalamakan sawusira


sang dipati tur sêmbah marang sang wiku
wisma dunya brana
garwamba kalawan siwi
kaatura 

 dhatêng sang yogi sadaya


sun tarima dipati aturirèku
ingsun karya apa
dunya angêbot-êboti
ingsun arsa salat nèng masigidira


wusnya têdhak asalatan nèng ing tajug
dhèrèk sang dipatya
amakmum maring sang yogi
sawusira salat bakdanira Ngisa


lon ngandika marang sang dipati wau
kabèh dunyanira
wèwèhna wong pêkir miskin
satêlase enggal sira mangidula


bumi Jawa miring mangalor sun dulu
sira awismaa
sasênêngira pribadi
dimèn timbang kang bumi ywa kongsi jomplang


para iman akèh nèng lor marmanipun
ikang bumi jomplang
wus winulang sang dipati
saraosing ngèlmi sadaya wus wikan


gya umangkat mangilèn sang mahawiku
dalu sakêplasan
kari gana sang dipati
sakêlangkung manahe dènnya kasmaran



Asmaradana
ya ta wau kang lumaris
Sèh Malaya sampun prapta
ing Carêbon marak age
marang ingkang Jêng Susunan
Gunungjati duk lagya
pinarak nèng srambi tajug
tur sêmbah Ki Sèh Malaya


mangaras ing pada aglis
sawuse anulya lênggah
amêpês dhingkul silane
Sunan Makêdum ngandika
jêbèng slamêtan sira
Sèh Malaya matur nuwun
kapundhi wontên mastaka


angsala barkat sang yogi
ing salami amba gêsang
sang pandhita ngandika lon
apa karyanira prapta
marang ing ngarsaniwang
Sèh Malaya awotsantun
inggih sumôngga ing

karsa


badan kawula puniki
kados botên kakilapan
sang pandhita mèsêm tyase
sirarsa maguru mring wang
rasaning sasmitèng Hyang
duk sira ngluwang sêtaun
ngèlmu wiladung kang murad


Sèh Malaya wus winisik
tan ana kang kaliwatan
Mahasuci iradate
wêruh sadurunge ana
lêgèng tyas Sang Sèh Mlaya
tur sêmbah nuwun pangèstu
arsa dhadhêkah mring wana


têpi nglèpèn kang prayogi
wus kalilan gya tur sêmbah
angaras suku lumèngsèr
Sèh Malaya sampun prapta
lèpèn satêngah wana
ing pulo Upèh ranipun
pan wontên galinggangira


gêng panjang nèng pinggir kali
kinarya sèndhèn yèn rina
kinarya jaga dalune
wira-wiri jaga-jaga
êbyare babat wana
sayah sèndhèn glinggang kayu
antuk kawan dasa dina


kang galinggang gêsang malih
angrêmbyang sami sakala
tôndha katrima karsane
kang banjaran sampun dadya
masigid wismanira
têtanêmanira asung
wowohan pêpak sadaya


wus akèh santri angaji
padhêkahan sri kawuryan
winastan Kalijagane
kèh ngulama Jawa prapta
mêguru Sèh Malaya
saya ngradon dhêkahipun
kanan kering milya wisma


gêntia ingkang winarni
Adipati ing Sêmarang
kang kasmaran ing gurune
kang pakon gya linampahan
dunyane binucalan
mring pêkir miskin sadarum
potange ngicalkên samya


amung garwanira ngênthit
kagunganira priyôngga
mas intên linêbokake
wuluh gadhing kinêbêkan 


karya têkên karsanya
wus watak wanodya iku
cupêt piandêling manah


ngandika sang adipati
mring garwa dunya wus têlas
ingsun arsa lunga age
kapibrôngta ing Pangeran
atilar praja wisma
apa sira iya milu
apa ta sira karia


aturing garwa tut wuri
pêjah gêsang nglêbur tapak
lah ta iya wêkas ingong
nanging aja gawa dunya
ngandêla ing Hyang Suksma
garwa inggih aturipun
anulya sami umangkat


namane sampun angalih
aran Ki Sèh Sangubrôngta
arêrendhonan lampahe
labêting lampah wanodya
kang raka anèng ngarsa
rayi nèng wingking rinangu
têkên wuluh gadhingira


têngah wana Srondhol prapti
wontên wong arsa bêbegal
Ki Sangubrôngta wuwuse
wong begal sun tan gêgawa
kae sira begala
wong wadon tatêkênipun
wuluh gadhing isi sotya


wus lêpas Ki Sangubrangti
kang garwa Sarondhol prapta
ingandhêg kang begal age
nyai dika ingsun begal
têkên dika sun têdha
sanjange kang liwat kruhun
isi êmas lan sêsotya


nulya inguncalkên aglis
têtêkêne wuluh dênta
Ni Sangubrôngta ge-age
lampahe agya nyandhaka
dhumatêng ingkang raka
mung kari salendhangipun
lampahe Ki Sangubrengta


wus prapta ing Ngêlopait
wontên malih wong bêbegal
Ki Sangubrôngta wuwuse
kisanak kang arsa begal
manira tan gêgawa
wong wadon 


lumakyèng pukur slendhange sira jaluka


lampahe laju lêstari
Ki Sangubrôngta wus prapta
ing Salatiga wus rèrèn
Ni Sangubrôngta wus prapta
Nglopait kandhêg nulya
marang kang bêbegal wau
hèh Nyai Salendhang dika


ujare ingkang lumaris
rumiyin kinèn jaluka
Salendhang nguncalkên age
Ni Sangubrôngta gya mangkat
prapta ing Salatiga
wus panggih lan kakungipun
rèrèn sangandhaping wrêksa


asanjang marang kang laki
yèn babêktanira têlas
binegal nèng dalan gêdhe
kang raka lon saurira
têka sira nrimaa
wus karsanira Hyang Agung
dèn mantêp ngandêl ing Suksma


anulya sami lumaris
datan kawarna ing marga
wus prapta desa Wêdhine
nèng masigid Wêdhi rarywan
garwa kinèn mondhoka
nèng ing wisma desanipun
saksana Ki Sangubrôngta


manggihi kauming Wêdhi
lumêbêt dadya marbotnya
angisèni padasane
masigid kinarya salat
yèn dalu ngambil toya
karanjang kang dèn ge ngangsu
mring lèpèn pangambilira


kinarya tatômba arip
pan sadalu muput kêbak
dèn go wong akèh rinane
karya wulu wisuh salat
kang toya datan têlas
tan ana wruh para kaum
kalamun banyu karamat


Ki Marêbot Sangubrangti
sabên dalu ngambil toya
rina ngaji mring kaume
apa ingkang dèn wurukna
turutan lip-alipan
pandêrêsira athêkul
kinarya anamur lampah


mangkana ing lami-lami
dados 

 rêrasaning kathah
yèn Marbot dede wadose
padasan tan kêna têlas
dèn angge wong akathah
awulu kalawan wisuh
Jumungahe wong atusan


tan kêna têlas kang warih
tan wêruh pangangsunira
Ki Marêbot salawase
sakèhing wong jrih sadaya
mangkana Sangubrôngta
marang rabènira tutur
hèh Rubiyah kabrabean


payo lunga marang ardi
ing Jabalkat ingkang kiwa
aywa ana wong kang wêruh
dhasare luhur kang arga
mubêng sukuning wana
nuli mangkat kalihipun
sapraptanira Jabalkat


nulya ngadêgakên masjid
kalawan wismaning garwa
sampun pêpak saprantine
nulya ana parmaning Hyang
padasan êbèh bêsar
sampun wontên toyanipun
kinarya wulu asiram


mangkana alami-lami
Jêng Susunan kang dhadhêkah
Lèpènjaga yèn sabate
awisma wontên ing arga
satêlase tumindak
anèng taji ngandika rum
sumakeyan kang atapa


bok aja nèng pucuk wukir
katingal saking têbihan
mlaku ginunggung wong akèh
kang rinasan sarêng myarsa
grundêle gurunira
nulya amalorod gupuh
dhêlik lor wetaning wisma


kiwa têngên lêngkèh ardi
gantya ingkang winursita
sang dipati ing Dêmake
arsa maguru mring Benang
sawadya wus budhalan
wus panggih lawan sinuhun
ing Benang lon angandika


apa karyane ki bayi
tumêdhak mring wismaningwang
tyas ingsun luwih gênjote
sang dipati atur sêmbah
mangaras 

 padaning kang
ing sawusira umatur
arsa maguru ing tuwan


sun trima sêdyanirèki
mangulona dipun inggal
ing Kalijaga dhepoke
ana pandhita Sèh Mlaya
iku lah gurunana
bubuhane muruk ratu
Dipati Dêmak anêmbah


wus lèngsèr sawadya aglis
lajêng marang Lèpènjaga
tanah Carêbon prapta ge
wus panggih lan Sèh Malaya
Sang Sèh Malaya mirsa
yèn prentahe gurunipun
praptane sang adipatya


nulya sinugata aglis
mung ngliwêt kêndhil satunggal
ingingokakên wong akèh
godhong gêdhang kang kinarya
wêwadhah ingkang sêga
wong sawiji ngadhêp pupus
gêdhang nulya ingisenan


sang dipati kinèn kriyin
kinêdhukakên adhahar
sawuse nulya wadya kèh
ngasta solèt sang pandhita
midêr pangêdhukira
ulam jangan wus nèng ngriku
jro kêndhil pêpak sadaya


wus wrata kang godhong sami
kaisèn sêkul sadaya
wong sèwu wus kingon kabèh
sami anadhah sadaya
wau wadya ing Dêmak
abikut pamulukipun
raose kalangkung nikmat


salaminira abukti
datan kadya sapunika
sêgêr sumrahe badane
wus tuwuk maksih kang sêga
linorodakên samya
mring sikêp pakathikipun
prasamya tuwuk sadaya


wus masanggrahan prasami
kang wadya sèwu sadaya
sang dipatya nèng ngarsane
Sang Pandhita Sèh Malaya
aris ing aturira
milamba sowan pukulun
arsa puruhitèng tuwan



kalawan inggih mondhongi
tuwan wismaa ing Dêmak
amba adêgakên katong
sakarsa kang dinalêman
pan ing Dêmak sumôngga
darmi amba dados ratu
panjênêngan ngwasanana


ngandika sang mahayêkti
iya jêbèng sun tarima
sakèhe aturmu kuwe
iya ingsun mapan darma
ngèlmu kagunganing Hyang
gya sang dipati winuruk
ngèlmu karaton wus bisa


surasane ngèlmu batin
sadalu datan anendra
sang pandhita lon dêlinge
jêbèng dipati kang enjang
kondura marang Dêmak
aywa sumêlang dèn ingsun
dhingini sun mlaku wuntat


anusul marang sirèki
sandika enjang gya budhal
kondur sawadyabalane
sang dipatya sampun prapta
ing Dêmak kang nagara
Sèh Malaya dandan pungkur
bodholkên nak rabinira


pindhah mring Dêmak nagari
sang pandhita nulya mangkat
tanpa rewang mlampah dhewe
santrine kinèn ngiringna
putra lit lawan garwa
datan kawarna ing ênu
sang pandhita sampun prapta


anèng ing Dêmak nagari
wus panggih lan sang dipatya
sinarahkên sadayane
siti Dêmak kang kinarsan
kang dados dalêmira
sa pandhita ngandika rum
ing Ngadilangu kewala


kang wontên ing tanah Jawi
Jêng Sunan Ngampèl kang môngka
para wali pangiride
wit ingkang sêpuh piyambak
sarta kang paring prênah
sêmana pan sampun nglumpuk
anèng ing Dêmak sadaya


Sunan Ngampèl Sunan Giri
Sunan Benang Sunan Murya
Sunan Ngudung lan Kuduse
Sunan Gunungjati prapta 


ambêkta nak putunya
kinèn ngèstrèni sadarum
kalamun Ki Sèh Malaya


ing mangkya jumênêng wali
nama Panêmbahan Sunan
Jagamara ki parabe
panutub wali sadaya
mangkana Jêng Susunan
Ngampèlgadhing gêrah sêpuh
wus anguntir ing kamuksan


seda Sunan Ngampèlgadhing
kang para wali sadaya
anyalatakên layone
sinarèkakên saksana
anèng ing Ngampèldênta
pra wali para makêdum
ngiringkên layon sadaya


wus sampurna ingkang lalis
Sunan Drajad putranira
kang gumantya têngga Ngampèl
mangkana nagari Dêmak
sangsaya arjanira
kang para wali wus rêmbug
atandang yuda kanaka


Punika taksih wontên candhakipun kasêbut ing Sêrat Babad ôngka -  -
Pratelaning Kalêpatan

-  -
gya jabang bayi ingêmban
bok rôndha bungah tan sipi
binêkta mantuk mring wisma
lipur trisnanirèng laki
kalingan sihing siwi
ni rôndha nulya gêgêbyur
jampi wêjah salirnya
lir wong mêntas darbe bayi
mangkar-mangkar pambayunira ni rôndha

wus karsanira ing dewa
wêdale susu kang warih
putrane pan sinasêpan
Ni Rôndha Tarub wus pranti
barang rêtining bayi
têtapêl lan tèrèkipun
pilis lan bobokira
papok gêdhonge miranti
nyai rôndha wus tan ana kakurangan

saluku mangku kang putra
anak putu samya prapti
anjêngêr dènira mulat
nak putu kang têbih-têbih
maido samya angling
kapanane sun tan wêruh
wêtêngan datan môntra
nulya sami dèn wartani
anak putu samya bêkta pêpanganan

ing Tarub lir pakaulan
bayi sinuson mantêsi
lir putra gènira yoga
sêmana sampun alami
nêkakkên sandhang bukti
bêja daulate rawuh
asugih nyai rôndha
tanbuh gone dunyanèki
nyai rôndha langkung suka bungahira

mangkana salokanira
tinilar dunya nututi
ni rôndha sugih kalintang
bêjane saking kang siwi
putra dèn pirantèni
sakarsanira dèn ugung
panganggo pinêpêkan
wayahe dêdolan lagi
nulup kinjêng bandhêmbo miwah kandhêla

ingiring ing rare kathah
wus lama mêpêk birai
sangsaya bagus sinawang
pawèstri akèh kagimir
nginggahi anukoni
raina wêngi gumrumung
parawan lan wulanjar
nora nana mulih-mulih
ingkang kuwat parawan sami ngêlamar

nak sudagar sambiwara
nak bakul kang sugih-sugih
anake Êmpu Malandang
nak prameya gênti prapti
nglamar tan dèn tampani
miwah anak para buyut
nontoni sami prapta
banjur nora mulih-mulih
ingkang ibu aris dènira ngandika

nyawa sira akramaa
sasênêngira mas gusti
pan iku wanodya kathah
êndi kang sira sênêngi
anaking êmpu gusti
miwah anak para buyut
bakul lawan sudagar
kang nglamar samya yu luwih
anauri biyang sun tan arsa krama

apik têmên apa sira
nganti rabi widadari
lagya kasêngsêm wak ingwang
biyang anênulup pêksi
nanging kapalang mami
biyang datan darbe tulup
nulya nêpi mring makam
wontên sumlagrang nèng nginggil
warni tulup gya cinandhak mring Ki Jaka

dadya karêm sabèng wana
ni rôndha tansah malangi
tinuturan putranira
aja karêm ing wanadri
ing wana langkung wêrit
têngah nèng têlaganipun
nanging ta anyeluman
padusaning widadari
yèn marêngi Gara Kasih Môndhasiya

widadari padha siram
asuka pating jalêrit
Ki Jaka kagyat nèng wana
miyarsa têngah wanadri
rame swaraning èstri
acêciblon samya adus
Dyan Jaka manjing wana
karsanya arsa udani
praptèng bèji amulat langkung kagiwang

satuwuk ingsun tumingal
wanodya tan kadi iki
gènnya dus sami wêwuda
tan ana tinahèng ati
Dyan Jaka aningali
wêntis kuning susu gêmuh
lênglêng sangêt kedanan
dènnya lumampah aririh
kang asiram tan nyana yèn katêkanan

Dyan Jaka alingan wrêksa
sinjang kêmbê lan kulambi
kang dèn angkah mring Ki Jaka
kalingan kayoman tambi
sigra dèn bêrangkangi
datan kawistara sampun
kêmbên sinjang rasukan
tulup kang kinarya nyuthik
pan wus kêna klambi lurah widadarya

sinjanglawan kasêmêkan
Nawangwulan kang darbèni
kinandhut nulya ginawa
mulih ingumpêtkên aglis
dinèkèk soring pari
nulya age-age wangsul
sarwi ambêkta sinjang
kêkêmbên lawan kulambi
sampun prapta anèng têpining talaga

nulya wau dhaham-dhaham
kang siram kagyat prasami
anyandhak sinjang rasukan
amumbul marang wiyati
mung Nawangwulan maksih
wangsul angum jroning banyu
sinjang rasukan ilang
nyana karayut kang dhingin
lir gulamit sosote anyalapita

kasusu apa sidhungkah
nora angêntèn-êntèni
angrayut sinjang rasukan
pakarane ingsun kari
kapriye polah mami
ya sidi paragi ngantu
sambat sosote nêlas
padha dene kang dhahami
kaya apa rupane agawe gita

baya ta dhangling wong owah
wong adus dipun parani
têkane datan saraba
sidi sabêring tokiyik
gawe kêpyuring ati
dipangana buta sèwu
Dyan Jaka mèsêm ing tyas
ngatingal nyamur nulupi
ingkang pêksi apan sarwi bônda tangan

ngadêg têpining talaga
pi-api tan wruh sang dèwi
sinamur nulup kukila
duk tumingal sang dyah angling
baya ika kang baring
ingkang dhaham-dhaham wau
ngêgèt-gèti wong siram
gumagus anulup pêksi
sarwi bônda tangan polahe si dhongkah

kêpriye ing polah ingwang
busana sun krayut dhingin
sidi bêndho kari nglongan
sidi kêthok dikêlèti
ya iku ingkang baring
dhahami wong lagi adus
tan wruh ing subasita
baguse tan dèn ênggoni
sapa ingkang duwe putra dèn tambakna

Dyan Jaka mèsêm ing driya
priye apa ngong tanduki
bêbasa karayut baya
lagi têka dèn dukani
durung wruh ing prakawis
yèn takona kang kadyèngsun
lir gulamit sosotnya
Dyan Jaka ngrêpa ngrih-arih
kadospundi ing purwa madya wêsana

kang dados duka punapa
pinurwa anggèr rumiyin
sang dyah sêndhu dènnya ngucap
ngong iki mulane kari
sira mau dhahami
lungaa apa gawemu
atugu wong kawudan
iya ta ngisin-isini
mamêdèni dimèn bali kancaningwang

balikan agèr tinanyan
abdine dipun dukani
kula mantuk dhatêng wisma
mêndhêt sinjang kêmbên klambi
minta biyung yèn olih
kawula ngaturi mupus
kang muksa ywa rinasan
wus mantuk kayangan sami
ingkang wingking pinikira ingkang tata

nauri sang dyah anyêntak
nora kudu mikar-mikir
saengganing raganingwang
dene ta kaya wong mati
yèn misih kang asêpi
atugu wong lagi kungkum
mundhak mêmanas ing tyas
dudu kadangira mami
inggih anggèr saupami saupama

wontêna kang tulung sinjang
kasêmêkan lan kulambi
jangjine kadya punapa
mêsakakên ngum ing warih
yèn ana kang nulungi
iya bangêt trimaningsun
tuwa sun aku bapa
nom dadi sadulur mami
yèn kaprênah tuwa tunggal yayah rena

yèn sira tulung maringwang
sun aku sadulur mami
nèng marcapada dêlahan
tulusa dadia kanthi
Dyan Jaka anauri
dèrèngeca rêmbagipun
kaot bôndha sêpala
anyukup wong dama miskin
datan wontên malih-malih mung punika

yèn sêmbada lan sang rêtna
dadosa tatukon mami
sinjang kêmbên lan rasukan
mung punika duwèk mami
yèn anggèr nyuwawèni
jagane patukon ingsun
ênggèn ingsun akrama
pun ibu wong dama miskin
mung punika gadhangan dados tumbasan

yèn sêmbada apanggiha
jaka rara sang dyah angling
iku dudu padon dhongkah
yèn mêngkono sun tan apti
Dyan Jaka anauri
yèn tan rêmbag inggih sampun
pabênan lan wong mlarat
yêktine kawula pamit
wus kantuna kawula mantuk mring wisma

Ki Jaka lunga singêdan
dhêpès têpining talagi
kusuma kang ngum ing toya
alara-lara anangis
niyaya kônca mami
sun tinilar padha mabur
sinjang ingsun kabandhang
kêmbên lan rasukan mami
têmahane sun kari anèng talaga

yèn arsa ngulungi sinjang
rinêngkuh kinarya rabi
lagya sun antêp kewala
ithik-ithik mutung mulih
kaniyaya kêpati
bok iyaa dipun tutug
têtulung wong kawudan
sun rasa-rasa ing ati
iya bênêr si jênat bôndha sêpala

sumakeyan wong abôndha
duwèke ginawa mulih
sang dyah karasa kabêtah
tanpa wêkas anèng warih
dhasar sênêng kang ati
kusuma rara amuwus
cêluk-cêluk kang lunga
lah jênat balia maning
lah ta iya ingsun turut ujarira

Ki Jaka Tarub miyarsa
anulya ngatingal malih
kadipundi nimas rara
ingkang kaparênging kapti
tan gadhah pabên malih
amung kang wus katur wau
sinjang lawan rasukan
dadosa têtukon mami
sang dyah arum wau wijiling wacana

lah jênat sakarsanira
ingsun nurut ing sirèki
lah apa sakarsanira
tan bêtah angum ing warih
akêsêl ingkang ati
Ki Jaka Tarub amuwus
lamun sira yayi mas
wus nurut ing karsa mami
nulya sinjang pinêndhêt sangking kandhutan

lah age sira ulungna
wus sinung sinjang kulambi
kasêmêkan wus tinampan
sang dyah mêntas saking warih
asinjang limar adi
jingga mruta kêmbênipun
datan arsa rasukan
sapolahe amantêsi
kang rasukan kinèn bêkta Radèn Jaka

sang ayu angore rema
sangsaya imbuh ing warni
Dyan Jaka daud prayanya
tansah asabil ing galih
garwa ingajak mulih
ingiringkên runtung-runtung
sampun prapta ing wisma
kang ibu kagèt ningali
suka bungah putra mulih angsal garwa

tur widadari yu raras
ingkang mantu dipun kanthi
kang putra sinandhing lênggah
pungkurane dèn arasi
bisa têmên akrami
putraningsun wong abagus
pan binoja wiwaha
anak putu samya prapti
anyênyumbang ingkang mantu rinêsikan

dhangir alis pinaesan
pinidih kalangkung asri
jinamang mas kinatipa
sêngkang pangnunggul hèr bumi
gumyur tinatah asri
kasangsaya wimbuh ayu
sang dyah agêlang kana
sêsêkaran susun kalih
kalungipun susun tiga pênding rêtna

nayakane murub mubyar
siningsiman kalih sisih
intên hèr laut kalihnya
sinjange pathola wilis
kêmbên gadhung malathi
rinenda ing êmas murub
pan widadari nyata
rinêngga ing busana di
kang tumingal lêng-lêng pan kadi matia

tan ana bisa anyôndra
tangèh pinurwa ing Kawi
Dyan Jaka wus rinarêngga
rajakaputran rinakit
baguse tanpa tandhing
pantês anurunkên ratu
panggih jêjaka rara
lir Kamajaya lan Ratih
èstri ayu kakunge bagus utama

raina wêngi tan pisah
runtung-runtung kadi mimi
dadya pêpenginan kathah
kang ibu langkung dènnya sih
cinatur sampun lami
nyidham kaworan sang ayu
ri sêdhêng pêpasihan
kêpalang prapta ing pasthi
nyai rôndha ing Tarub grah nulya seda

kari brôngta onêng sang dyah
lola tinilar ing bibi
kalihe sangsaya trêsna
Dyan Jaka sampun gêntosi
kabêta desa nami
wasta Ki Agêng ing Tarub
sinêmbah ing wong kathah
gènnya wawrat sang rêtnadi
sangang wulan lair kang putra wanodya

warnane lir ibunira
eyangira kang nuruni
ratu mas ing pagêdhongan
nahên sakèh kang nulungi
Prabu Anyakrawati
lan garwa sami têtulung
kinudang ingkang wayah
putuningsun iki benjing
nurunakên ratu Jawa tan kasêlan

têdhak pitu iya benjang
ingkang malês lara pati
mring têdhak Siyung Wanara
satêdhak-têdhake ngabdi
sampun sinung kêkasih
Rara Nawangsih puniku
kang eyang nulya musna
kang kari samya prihatin
tanpa rewang karepotan dening putra

sang dyahpan adang piyambak
sarya rewang jabang bayi
kang raka amêndhêt wrêksa
putra sinarèkkên kanthil
sang ayu matur aris
gih tuwan andika tunggu
gêni gèn kula adang
kawula arsa mring kali
ngumbah popok ingompolan putra dika

inggih ing wêling kawula
sampun ganggu têngga gêni
kang raka sagah anêngga
kang rayi marang ing kali
kyagêng osiking galih
dene iya arèningsun
gon ingsun asêsawah
pirang-pirang masa iki
lumbung ingsun apan ora lukak-lukak

lan ingsun durung uninga
gonira anutu pari
apa iki dipun êdang
anulya dipun ungkabi
dang-dangan dèn tingali
kukusane isi pantun
sawuli kathahira
anjêngêr dènnya ningali
kasêktène ingkang rayi Nawangwulan

nulya kinêkêban inggal
tumungkul nyogokkên gêni
ingkang rayi nulya prapta
ngumbah popok saking kali
sampun ingêpe nuli
anulya mring pawon gupuh
gêntosi ingkang raka
gènnya dang sinantêr gêni
sinugokkên kayu pirang-pirang rêmbat

tan bisa sumub gènnya dang
anggraita kusumadi
baya ta ganggu ki omah
dang-dangan dipun ungkabi
beda lan sabênnèki
sakêdhap matêng puniku
mêngko liwat diwayah
nulya dèn ungkabi malih
apan maksih sawuli kang pantun mêntah

sang rêtna matur ing raka
baya ta sampun pinasthi
yèn dika pisah lan ingwang
dene anglirakên wêling
dang-dangan dèn ungkabi
Ki Agêng kèndêl anjêtung
Ni Dèwi Nawangwulan
kalangkung susah ing galih
sabên dina anutu pantune têlas

salumbung kantun sadhasar
arsa tinutu kang pari
pinêndhêt pantun katingal
kêmbên tapih lan kulambi
sigra sinambut aglis
nyata cidra somah ingsun
nulya rinasuk samya
kang kêmbên tapih kulambi
sigra matur wau dhatêng ingkang raka

ki omah atur kawula
pan inggih sampun pinasthi
mung samantên dugènira
panggihe apalakrami
kawula nuwun pamit
pan inggih wawêling ulun
lamun putra karuna
damêla gubug kang inggil
pêpanggungan lamun nangis putra tuwan

sinèlèhna pêpanggungan
ki agêng angrês ing galih
yayi mas aywa mêngkana
datan bisa ingsun kari
kang rayi anauri
sampun karsaning dewa gung
yèn nangis putra tuwan
ngobara mrang kêtan langking
tan adangu kawula anuntên prapta

ki agêng èsmu karuna
arsa angrangkul kang rayi
trêngginas sang dyah umêsat
amumbul marang wiyati
ki agêng duk umaksi
mumbule kang rayi wau
niba sangêt kantaka
tan adangu nulya nglilir
anungkêmi dhumatêng atmajanira

adhuh anggèr putraningwang
tandrêman tinilar bibi
sêmana ing lama-lama
sabên ingkang putra nangis
dinèkèk panggung inggil
sarwi kutug mêrang wulung
ingkang ibu tumêdhak
anêsêpi ingkang siwi
ingkang rama amênggah-mênggah tumingal

mangkana salamènira
yèn wus gya nilar kang siwi
nulya rama ngambil ngêmban
tan pisah siyang lan latri
yèn babad mring wanadri
putra ginendhong tan kantun
blêg ibune kang warna
lir jambe nom sigarpalih
aprak-ati ruruh kaduk manisira

saya lami yuswane sang dèwi
rumaja putri pan saya endah
kunêng kang winarna Rajèng
Brawijaya ping têlu
angrênggani ing Maospait
anyandhang gêrah raja-
singanên sang prabu
kalangkung susah ing driya
Brawijaya ing dalu sare naritis
ana swara kapyarsa

lamun arsa waluya sang aji
nyarènana putri saking Wandhan
nulya anglilir sang rajèng
kalangkung pungun-pungun
ngandika ris marang kang rayi
Sang Rêtna Dwarawatya
inggal luwih ayu
cèthi Wandhan kuning enggal
sawusira pinaesan dèn sarèni
sapisan grahe sirna

waluyanira lir wingi uni
putri Wandhan pan lajêng awawrat
wus dhatêng ing sêmayane
ambabar miyos jalu
pan kinêbon kang jabang bayi
lama-lama diwasa
ginadhuhkên wau
mring Ki Bodho juru sawah
saagênge tumut nyaosakên pari
nanging ngriyini lampah

pan ajujug marang ing sitinggil
sarêng miyat mring gamêlan kathah
lajêng tinabuh êgonge
tinitir pan jumêgur
samya kagyat wong Majapait
rahadèn tinakenan
sapa kang sêsunu
têka wani nabuh gôngsa
Kyai Sêkar Dalima kagungan aji
rahadèn cinêkêlan

astanira kiwa têngên aglis
sira wau Dyan Bondhan Kajawan
kang nyêpêng kinipatake
ana ingkang kabêntus
wênèh bunyak bathuk lan pipi
ceko baune sêmpal
dyan jaka amuwus
anabuh gong ingsun dhawak
têka padha adahwèn nyêkêli mami
wus katur sri narendra

Radèn Bondhan Kajawan pinanggil
prapta ngarsanira naradipa
Brawijaya ngandika lon
nake sapa sirèku
sira wani nabuh gong mami
Kyai Sêkar Dalima
dyan jaka wotsantun
anakipun juru sawah
nulya nusul juru sawah praptèng ngarsi
ngêmori kang atmaja

juru sawah langkung dènira jrih
ngraos prapta ing bilainira
sri naranata dêlinge
hèh juru bocah iku
apa nyata anakirèki
gya matur awotsêkar
gih yêkti pukulun
tan uninga kala mangkat
ngrumiyini amba dhèrèkakên pari
pêjah gêsang konjuka

sang aprabu kemutan yèn titip
atmaja jalu mundhut paesan
tinimbang nèng pangilone
warnanya lir sang prabu
lon ngandika sri narapati
juru sawah nakira
parakêna gupuh
mring ki jêbèng Tarub srahna
Radèn Bondhan pinaring kris saput pranti
dhapur mlela gêndhaga

prabot sapangadêg dèn paringi
sarta Radèn Bondhan binisikan
mring nata wruhanamu mèh
gêmpuring Majalangu
sirna kraton pan êmèh ngalih
sira nutugkên benjang
nèng nagri Mantarum
run-tumurun têdhakira
wis mangkata Dyan Bondhan wus angabêkti
mundur sangking ayunan

juru sawah ngiring wus lumaris
sapraptane ing wana binegal
wong sawêlas kang mênggawe
ingijèn radèn wau
wong sawêlas tan ana kari
ginoco mung nyapisan
kapisanan lampus
datan amindhoni samya
pan sabêras pugut pucuke kang kêris
marma têdhak Mataram

datan arsa angagêma kêris
awak-awak waja duk sêmana
Radèn Bondhan kawitane
lampahe dyan lêstantun
wus angambah ing têpisiring
manjing Tarub padesan
ki agêng duk lungguh
nèng wisma lawan kang putra
Nin Nawangsih wus agêng ayu kang warni
lir widadari swarga

wayahira pan rumaja putri
kakangane pan angrusak taman
ki juru sawah praptage
wus lumêbèng ing pintu
Kyagêng Tarub apan ningali
marang ing tamunira
anulya tumurun
ngancarani mring kang prapta
pinaraka ing salu kakang lan mami
sinauran sumôngga

ginêlaran klasa sami linggih
juru sawah lawan Radèn Bondhan
Kajawan anèng wurine
Ki Agêng Tarub muwus
sami lujêng kang juru sabip
sinauran anêdha
parikramanipun
kula punika dinuta
mring Sang Nata Brawijaya Maospait
maringakên kang putra

Radèn Bondhan Kajawan kang nami
mangsi borong ing karsa nindakna
sri nata pasrah lamine
mangkana Kyagêng Tarub
wus anduga karsaning aji
gih andika matura
anuwun jumurung
sawusira sinêmbrama
sigra pamit ki juru sawah wus mulih
Radèn Bondhan tinilar

Kyagêng Tarub langkung dènira sih
Radèn Bondhan sinungan pêparab
Dyan Lêmbu Pêtêng namane
kinanthi siyang dalu
sinadulurakên tumuli
lawan atmajanira
Nawangsih sang ayu
radyan aywa taha-taha
iya iku sadulurira pawèstri
ngladèni marang sira

lamun arsa dhahar sira gusti
amundhuta marang arinira
sarênga dhahar arine
mangkana Kyagêng Tarub
karyanira marang wanadri
amatun gaganira
rahadyan tan kantun
milwa matun gaganira
lamun mantuk Dyan Lêmbu Pêtêng ngarèni
maksih amatun gaga

yèn lumampah enjing ngariyini
datan mantuk lamun dèrèng sêrap
dadya kyagêng saya sihe
wus lama radèn bagus
wayahira pan sampun akir
Ni Nawangsih sêmana
brai sandhangipun
Dyan Lêmbu Pêtêng karyanya
sabên dina ababad maring wanadri
karya lêlahan gaga

Ni Nawangsih sabên dina ngirim
sêkul sumbul lawan jangan kênda
sarwi anyangking kêndhine
mantuke lamun surup
lawan ingkang rayi dèn iring
linirik saking wuntat
ciptanirèng kalbu
Dyan Lêmbu Pêtêng kasmaran
sabiling tyas nanging tansah dèn sandhungi
tungkakira sang rêtna

sang dyah rara aturira aris
dhuh si kakang nyandhung tungkak ingwang
wanti-wanti panyandhunge
kang raka ris gumuyu
yayi enggal kasêlak wêngi
yèn dinukan jêng rama
dèn rikat lumaku
sapraptanira ing wisma
Ni Nawangsih matur mring rama bêbisik
kala wau pun kakang

Lêmbu Pêtêng mantuk sing wanadri
sikil kula tansah sinandhungan
saking wuri kula tolèh
panyandhungira mambu
kula srêngên kakang sêngadi
sêlak kawêngèn marga
Ki Agêng ing Tarub
mèsêm nak ingsun diwasa
lon ngandika wus jamake putra mami
sadulur gêguyonan

tata tita pinanggihkên nuli
sira Radèn Lêmbu Pêtêng lawan
Ni Dèwi Nawangsih mangke
rinarêngga duk dhaup
tan kuciwa kakunge pêkik
anglir Hyang Kamajaya
èstrinira ayu
sor widadari Kaendran
duk sêmana samya sih-sinihan kalih
siyang dalu tan pisah

ri mangkana Sang Sri Majapait
garwanira putri sangking Cêmpa
putra nata Cêmpa kang nèm
gumantya rama kang wus
muksa ratu ing Darawati
garwa ingkang taruna
putri Cina wau
wus wawrat ngidham kaworan
sring padudon karya runtiking narpati
tinrimakakên marang

Arya Damar mring Palembang nuli
timbalaning nata tan kalilan
tinunggila ing rêsmine
yèn wus wawratan mêtu
Arya Damar kalilan nunggil
yèn lanang sinunga ran
Radèn Patah iku
sakarsane yèn wanodya
kawarnaa sang pandhita Ngatasangin
kang wontên nagri Cêmpa

Ki Sèh Walilanang ingkang nami
lawan garwanira putri Cêmpa
pan kêkalih patutane
pambajêng jalu bagus
Radèn Rahmat ingkang wêwangi
wasis pasang wiweka
ngèlminira putus
arine wanodya endah
ri mangkana Dyan Rahmat mring rama pamit
pan arsa angawula

marang Sang Aprabu Majapait
lan putrane kang uwa binêkta
sang pandhita mustakime
Dyan Santri wastanipun
dyan umangkat rama tut wuri
angatêr ingkang putra
marang Majalangu
sapraptane Majalêngka
Sang Pandhita Ngatasangin wus apanggih
lawan Sri Brawijaya

sawusira masrahkên kang siwi
kêkalih marang sri naranata
sang pandhita sigra lèngsèr
mring nagri Cêmpa mantuk
putra kalih tinilar ngabdi
mring nata katarima
sae damêlipun
jatmika abêtah tapa
nèng jro pura rikat trangginas ing kardi
kalihe kinasihan

sri narendra sigra animbali
santana kang saking Pajajaran
Dyan Wilatikta namane
punika kang sêsunu
Adipati Ki Arya Sidik
sêkawan putranira
ingkang tunggal ibu
pambayun Dyan Wilatikta
kang panggulu Ki Rônggalawe ing Tubin
pandhadha Arya Teja

wuragile Dyan Jaran Panolih
praptèng ngarsa narpa lon ngandika
Wilatikta atmajane
kang èstri ingsun pundhut
sun panggihkên lan Rahmat ugi
manakawana mring wang
iku ta rumuhun
iya uga Wilatikta
matur nêmbah sumôngga ing karsa aji
kawula tan lênggana

sadayanya kagungan narpati
wus sinaosakên putranira
gya pinanggihakên age
sawusnya samya atut
Radèn Rahmat anuwun pamit
dhêdhukuh wananira
nagri Surèngkewuh
angsal idin amêmulang
ing sang nata tatane agama suci
manut ing Nabiyolah

ngandika ris Sang Sri Majapait
iya ingsun lilani kang arsa
kang tan arsa dimèn maksèh
agamane karuhun
Radèn Rahmat umatur aris
ngabêkti ngaraspada
anêmbah wus mundur
umangkat lawan kang garwa
tan kawarna ing marga pan sampun prapti
kang wana dhinêkahan

ingaranan dhukuh Ngampèlgadhing
sampun kathah ingkang tumut wisma
winulang kitab Kurane
ngadêggên masjid agung
samya salat sakèhing santri
wus madêg kang Jumungah
dhikiran gumuruh
sababdane ngaji samya
santri kathah siyang dalu ngêlak-ngêlik
ngapilakên kitabnya

Arya Teja putranira èstri
dhaup lawan Dyan Santri ing Cêmpa
Burerah atut kramane
anèng Garêsik dhêdhukuh
amandhita têngah wanadri
ran Sèh Dumadil Kubra
garwa wawrat sêpuh
gya babar seda konduran
putranira èstri ayunira luwih
ingêmong mring kang rama

lami-lami atmajanirakir
saya endah ing suwarnanira
nèng têngah wana wismane
adoh lor kulon kidul
tanpa wontên ingkang ngrasani
lama-lama awawrat
lan sudarmanipun
Sèh Ngabdul wau kalepyan
atirakat pandhita ngidêri bumi
kalangkung mêsu tapa

sapraptane mantuk aningali
putranira putri ngêmban putra
jalu abagus warnane
sirèku bèng ta uwus
ngêmban putra lakimu êndi
sang rêtna aturira
punapa sang wiku
supe paduka kang karya
kesah tuwan kawula tinilar bunting
punika dadosira

yèn mangkono anak putu mami
dalah mangke pandamêl bêbasan
anak putu wicarane
mangkana sang awiku
langkung wirang marang Hyang Widhi
tobatira nasoka
sakala agêbyur
bêngawan Garêsik seda
jisimira sewangan tan bisa kèli
amancêr anèng têngah

gya pinêndhêm marang wong Garêsik
pinênêdan anulya pinêtak
sinur tanah sidêkahe
sabên ing mangsanipun
sêkul pulên jangane mênir
pêcêleulam toya
pangêpunge surup
dang cukup sugihe mundhak
kontrak sapa wonge ingkang arsa sugih
mulea sapta Jumngah

marang Ki Sèh Kobra Ngabdulkadir
ingsak Allah wong kang amêlarat
dening Hyang dèn wèhi gawe
sakarsanira ontung
Ngabdul Kadir Kobra ambêrkati
marma wong Grêsik samya
sadayane cukup
kocap wontên maolana
saking Juldah Ngatasangin kang nagari
ran Sèh Walilanang khak

pan jumujug Masjid Ngampèlgadhing
wus apanggih lawan Sunan Rahmat
sinugata sakarsane
tinanyan karsanipun
praptanira mring tanah Jawi
saure mung lêlana
apan arsa laju
mangetan mring Balambangan
pamit mangkat prapta Balambangan nagri
Sang Dipatya Blambangan

putranira èstri nuju sakit
tinambanan sèh kang lagi prapta
lajêng mulya anulya ge
pinanggihakên wau
maolana lawan sang dèwi
atut apalakrama
asih kalihipun
Adipati Balambangan
kinèn Islam mring mantu anyêntak wani
ingsun tan gêlêm Eslam

Ki Sèh Walilanang nyêntak runtik
mundur palarasan lajêng kesah
tinilar klalêng garwane
saking srêng myat sumaput
garwa lagi wawrat tri sasi
sapungkure mlasarsa
wau sang dyah ayu
lagya sêdhênge pasihan
pan kapalang tinilar marang ing laki
siyang dalu karuna

Balambangan pinarag gagêring
panarkane wau sang dipatya
dene ing wawêtêngane
kang lunga minggat mantuk
môngka tênungira nagari
wus lair kang wêtêngan
jalu warna bagus
kang bayi gya tinêla
mring Dipati Balambangan jabang bayi
linabuh ing samodra

gantya ingkang winursita malih
Patih Grêsik namane Kêmboja
pêjah rôndha wong wadone
adagang karyanipun
nyai rôndha Kêmboja sugih
dagange kinèn layar
mring Blambangan wau
nèng laut manggih tabêla
isi bayi anulya binêkta mulih
sinungkên nyai rôndha

nyai rôndha Kêmboja Garêsik
langkung suka wau manahira
antuk bayi padagange
nèng gêndhaga sinambut
pan pinupu dèn gumatèni
lama-lama diwasa
sinungan jêjuluk
Radèn Gira namanira
ingaturkên Sunan Rahmat kinèn ngaji
pasantrèn Ngampèldênta

manah landhêp pangajinerèki
sakèhing kang aksara wus bisa
raphal makna lan murade
rasane wus kacakup
ngèlmu jati wus angawruhi
katrimèng gurunira
wus ingakên sunu
marang Jêng Susunan Rahmat
sinadulurakên lan putrane nênggih
Radèn Bagus Pangarsa

Radèn Bagus bantêr kang prihatin
siyang dalu tan dhahar tan nendra
tumanduk tingal êninge
angliyêk siyang dalu
nulya kêbo lanang pinatin
binêdhèl jroanira
winêdalkên sampun
nulya wau sinarenan
kang talingan grana tinutupan sami
tutuk kalawan netra

sawusira mlêbêt Radèn Pêkik
kulit kêbo nulya ingêdoman
luware nganti gogroge
wus lama Radèn Bagus
kang maesa gogrog wus brêsih
lir êmas sinêpuhan
warnane Dyan Bagus
ngèlmune wali binuka
marang rama Sunan Ngampèl pan ingêlih
nama Susunan Bonang

wit sami kwasa amanjing wali
atapa nèng jroning kêbo lanang
rêmbagan lawan arine
Dyan Giri dèn jak nglangut
sampun mangkat acara druwis
prapta ing nagri sabrang
Malaka jinujug
panggih lan Sèh Alul Iman
kinurmatan anèng masjidipun alit
tinanyan aturira

amba kalih santri tanah Jawi
yèn pinarêng badhe dhatêng Mêkah
Sèh Alul Iman dêlinge
manira tan sarêju
marang Mêkah ngambil punapi
mung angujudi sela
kêdhik kang pakantuk
suwunge nagara Jawa
lah pikirên ramanira wong sawiji
Susunan Ngampèldênta

lamun sira nyêlamkên wong Jawi
iku agung ing muphangatira
tinarima ing Hyang Manon
panggawenira iku
wus muliha nak ingsun kalih
Si Giri wakilira
ing pamulangipun
ramanira saya tuwa
ya Si Bonang amuruka para wali
iki wasiyat ingwang

jungkat kêskul lan kulambi silir
sun juluki Anyakrakusuma
ya Si Giri wasiyate
jubah rasukanipun
Timbultoya raning kulambi
ya Sang Prabu Satmata
jêjulukanipun
karo wis padha mangkata
atur sêmbah gya lèngsèr ing ngarsa kalih
mantuk mring tanah Jawa

sapraptaning wisma Ngampèlgadhing
Radèn Giri pinanggihkên lawan
putrane Jêng Sunan Ngampèl
warnane luwih ayu
arinira Rahadèn Pêkik
kinarya badal wulang
kang pra santri agung
kang laphal sinungan makna
ijmak kiyas mangsudira dèn muradi
nèng nahwu tarbukanya

yèn wus salim nahwune wong ngaji
datan kewran sakathahing murad
barang karêping rasane
yun tuk kwaleanipun
ing pamore kawula Gusti
kèh ungêle kang kitab
ywa kewraning ngumpul
ngèlmu tan palihan Allah
salat anèng takbiratul ikhram musthi
anènge êhuakhad

wontên têdhak Rasul ingkang prapti
ing Carêbon ingkang darbe darah
Jenal Ngabidin namane
putranira pêpitu
patutane lan Cêmpa putri
kêkalih ingkang priya
nênggih ingkang sêpuh
Molana Maghribi rannya
kang panggulu Ki Sèh Akbar awêwangi
èstrinira têtiga

Maolana Maghribi sêsiwi
Ki Sèh Ajiduta namanira
Sèh Akbar èstri putrane
Ni Jatiswara ayu
wontên trahing Jêng Rasul malih
prapta ing Ngampèldênta
nênggih darahipun
Sèh Mahmuddinil Kabiran
wus tinuduh mring Sunan ing Ngampèlgadhing
ngimani Crêbonira

saurute Pajajaran sami
ing Barêbês prapta Bantên pisan
binorongakên Islame
sapraptanira ngriku
naklukakên nagara suci
kèh ajar kapêlajar
botoh kèh kabutuh
ri mangkana sampun krama
angsal sira Ni Jatiswara kang siwi
Sèh Akbar wus pêputra

jalu wasta Sunan Gunungjati
wus madêg Carbon Jumungahira
gênti kang winuwus malèh
Palembang kang dhinapur
putranira jalu kêkalih
pambayun Radèn Patah
wawratan Sang Prabu
Majapait sakbabarnya
gya sinarèn putri Cina wawrat malih
babar Husèn wastanya

wuragilira mêdal pawèstri
Radèn Patah lawan arènira
Rahadèn Husèn ing mangke
pamit ing ramanipun
arsa marang ing Maospait
manakawan sang nata
manawi sarêju
linilan rama wus mangkat
jujug Ngampèl kalihe sami angaji
rukuning gama Islam

sawusira bangkit kèhing ngèlmi
radèn kalih anulya pamitan
arsa ngawula sang rajèng
wus kalilan ing guru
nulya kesah mring Majapait
sapraptanirèng praja
lajêng canthèl atur
katur nulya tinimbalan
Radèn Patah lan Radèn Husèn kairid
mring Patih Gajahmada

Brawijaya angandika aris
marang sira wau kyana patya
bocah ing ngêndi wijile
ki patih lon umatur
pun Dipati Palembang siwi
abdinta Arya Damar
dene ingkang sêpuh
wawratan sing tanah Jawa
kalanira tinarimakkên kang bibi
dhumatêng Arya Damar

sampun wawrat sawêg tigang sasi
sakbabare gya sinarèn wawrat
mijil jalu Dyan Husène
Dipatya Plembang patut
sarêng myarsa wau sang aji
nulya amundhut kaca
ngilo sang aprabu
tinimbalan Radèn Patah
yêkti sami pasêmon lawan sang aji
miwah pasikonira

radèn kalih nèng jro pura lami
katarima pangawulanira
Dyan Husèn jinunjung linggèh
dadya Dipati Têrung
aran Pêcattôndha Dipati
sira Rahadèn Patah
kinèn ngulon wau
yèn ana witing gêlagah
gandanira wangi kinèn andhukuhi
rahadèn awotsêkar

tur sandika nulya awotsari
ngaraspadanira sri narendra
Radèn Patah nulya lèngsèr
saking ing ngarsa prabu
amangulon dènnya lumaris
anuli wontên glagah
gandanira arum
winastan alas Bintara
nulya kèndêl dhêdhêkah pan sampun dadi
kang tumut wisma kathah

janma kanan kering samya prapti
lajêng babat nênandur sabarang
sêmana sampun arjane
ingkang tinandur tulus
cinacahkên ingkang tut wuri
rongèwu ingkang wisma
karya malih dhukuh
dhukuh-dhinukuhan kathah
ing Bintara pan sampun dèn êlih nami
ing Dêmak papucungan



Pocung
gantya wau Sunan Benang rine jalu
asru tapanira
Susunan Ngudung kang nami
aprawira ulah prang ingêring praja


ari malih wus padha wisma i gunung
nênggih ngardi Murya
Sunan Murya awêwangi
sakêlangkung pinêsu sru tapanira


ari malih Sunan Darajat jêjuluk
têngga ingkang rama
milya anèng Ngampèlgadhing
tumut mulang raka Sunan Giripura


santri kathah majêng mundur minta wuruk
Sunan Giri mluwat
laminira tigang sasi
sawêdale momong putra lit karuna


sêdyanipun ngênêng-nêngi putra muwus
sela ingaranan
gajah nulya dadi èsthi
apa sira tan wêdi dêlêngên ika


ingkang sela gajah mêta sru lumayu
bêngak-bêngok munya
ngajrihi amobat-mabit
gadhing panjang mingis tumilal lir kilat


sarêng miyat Susunan 

 Giri anjumbul
ngrasa kabrabeyan
arikat dènira angling
hèh ta liman amaliha dadi sela


nulya dhêkêm kang dirada dadya watu
maksih gatra gajah
mangkana Susunan Giri
ngluwat malih tobat sumungkêm ing Suksma


dene nglairakên kodrating Hyang Agung
angsal kawan dasa
dina tinarimèng Widhi
wusnya luwar kondur dadi waliyolah


Sunan Ngudung apêputra Sunan Kudus
nglangkungi kabuka
sakèhing kang ngèlmi-ngèlmi
dadi pangulune Adipati Dêmak


Adipati Dêmak kadhawuhan prabu
Sang Sri Majalêngka
têtêp dadya adipati
sarupane wong Islam padha ngidhêpa


gawening wong salêksa môngka lêlungguh
dadya ratu Islam
kang manut andika nabi
nanging ingkang tan manut aywa pinêksa


pan maksiha agamane Budanipun
wong kang samya Islam
prasamya ngojok-ojoki
ingkang rama Sang Aprabu Brawijaya


prayogine tinêlukkên gamanipun
marènana Buda
manuta sarengat nabi
sigra dandan Sang Adipati ing Dêmak


abodholan sowan marang gurunipun
Sunan Ngampèldênta
ing Surabaya wus prapti
lajêng sowan manêmbah angaraspada


sawusipun rêrêp nèng Ngampèl sadalu
Adipati Dêmak
umatur saha wotsari
marang guru Jêng Susunan Ngampèldênta


marma amba sowan ing ngarsa pukulun
yèn parênging karsa-
nira nênggih sang ayogi
kalilana Maospait linanggara


jêr

puniku sawadyane maksih kupur
Jêng Sunan ngandika
dadya mêngkono ki bayi
iya apa alane sudarmanira


ingsun iki angawula sang aprabu
mungguh ing agama
sinakarêp tan nglarangi
pinaringan tanah kinarya pradikan


tanpa seba ngenak-enak amêmuruk
miwah marang sira
tumitahmu ngalam kabir
marganira iya saking ramanira


apa ingkang sira walêskên sang prabu
kinulawisudha
gêdhe sinungan nagari
wong salêksa ing Dêmak nama dipatya


mardika ngratoni agama sadarum
anganggo linarang
kang ngungkuli sira bayi
iba-iba pêparinge marang sira


dene lagi tan arsa Sêlam sang prabu
karsaning Pangeran
Allah durung amarêngi
anrimaa aywa gege môngsa sira


Adipati Bintara nèng Surèngkewuh
sampun tigang dina
lawan inggih tigang latri
pamit mantuk mring Dêmak sawadya budhal


pan sinigêg gêntya ta ingkang winuwus
Radèn Wilatikta
sasedane tilar siwi
pan sajuga Radèn Said namanira


sakêlangkung blunthah ing pakaryanipun
manggung ngabotohan
kêplèk kècèk dhadhu posing
yèn raina gur-anggure ngadu ayam


lamun kalah sinuwèk badaning sawung
yèn kalah bêbegal
dalune anggung mêmaling
ngadhang dalan kalamun ana wong liwat


wong sapuluh rongpuluh binegal purun
ingijèn kewala
kang wong rongpuluh barindhil
Radèn Said manggung matèni dêdalan


ri mangkana Jêng Sunan Bonang

 lêlaku
nèng wana kapapag
arsa binegal Dyan Said
lon ngandika mara arsa begal ingwang


nora gawa donya sakondri ragèngsun
mung amundhi Allah
kêmput prakêmpa puniki
lamun arsa sira jêbèng begal dunya


wong nyang pasar Nglasêm ika akèh elur
gawa dunya kathah
sira begala ki bayi
Radèn Said anjomblong tan bisa ngucap


tanpa krêkat lêpas lampahe sang wiku
mlêbèng Masjid Tuban
mangkana Rahadèn Said
sapa mau liwat anèng ngarsaningwang


têka salin ing sak iki manah ingsun
ujare wong liwat
kang ginawa amung Widhi
angèbêki ing sakèhing bumi alam


nulya nusul Dyan Said marang kang langkung
nut labêting gônda
lir mayang jambe wangining
pan mangkono labêt kang wus aoliya


gandanipun ical judhêg anèng tajug
masjidira Tuban
sila nèng lataring masjid
datan ngaub kapanasên lan kodanan


ri mangkana Sunan Benang arsa wulu
miyos maring latar
aningali mring kang linggih
datan pandung yèn Said kang arsa begal


anèng wana dêdalan gêdhe duk pangguh
jêng sunan ngandika
dene sira jêbèng Said
apa karyanira sila anèng latar


nêmbah matur kula arsa anggêguru
dhumatêng paduka
basa Allah kadipundi
duk kapranggul lan amba têngahing wana


lon ngandika Sunan Benang wruhanamu
wong maguru awrat
tan kêna mlèpèng ing kapti
kinon malbu

gêni gêdhe mopo batal


Radèn Said tur sêmbah sumarah ulun
sanadyan lêbura
kawula datan sumingkir
anglabêti ing guru kang pangandika


ngandika rum Sunan Benang apa sarju
ingsun pêndhêm sira
wit sirarsa wruh ing Widhi
Radèn Said ature datan lênggana


gya pinêndhêm Dyan Said nèng kilèn tajug
Jêng Sunan gya kesah
lêlana nuruti kapti
ing saparan lamènira wus sawarsa


nulya wangsul mring masjid Tuban andhudhuk
papêndhêmanira
apa baya maksih urip
samêntase Dyan Said kêtêk kewala


tan ngarêjêt tan wontên ambêkanipun
lir kapuk pusuhan
sinandhingkên mring wong angi
ingiliran tinêmpuh ing kukus panas


gya ngarêjêt Radyan Said nulya lungguh
lajêng ngaraspada
sira sunan mangênjali
gya rinangkul kang jôngga mring Sunan Benang


wusnya lênggah winisik ngèlmu wus putus
ingajak tirakat
midêr-midêr mring wanadri
Jêng Susunan Benang aris angandika


lah tunggunên jêbèng iki têkên ingsun
cinêblokkên nulya
têkên nèng têngah wanadri
lamun ana uwong sira lumayua


atur sêmbah dhatêng sandika pukulun
gya jêng sunan kesah
tinilar lêlana malih
pan ingiring santri pêpitu nèng wuntat


lamènipun sampun wontên tigang taun
nulya jêng susunan
wangsul mring gène Dyan Said
sampun prapta ing têngah wana êgènnya


santri pitu kinèn ngupadosi wau
marang sira Radyan 


Said kinèn animbali
dyan lumampah santri pitu wusnya pêdhak


Radyan Said sarêng mulat gya lumayu
lumajêng rumangkang
dèn bujung wong pitu sami
tan kacandhak palayune kadya kidang


malah rikat plajênge Dyan Said wau
wong pêpitu sayah
anututi mêmpis-mêmpis
wangsul matur marang Jêng Susunan Benang


ulun sampun nimbali Dyan Said wau
sarêng amba panggya
lumajêng rumangkang kêsit
sapuruge amba bujung tan kacandhak


pan gumujêng Sunan Benang emut ngandhut
kêkêpêlan sêga
ingasta nulya lumaris
ingindhikan Dyan Said nulya lumajar


gya binalang sêga kêpêlan kacundhuk
nuju mukanira
andhêkêm Rahadèn Said
miyat gurunira wau ingkang prapta


gya lumajêng Dyan Said mangaras suku
ngusapi dlamakan
Sunan Benang ngandaka ris
wis luwara ki jêbèng sira mentara


mangulona mring Crêbon karyaa dhukuh
lan Êsèh Malaya
têmua lawan sang yogi
Sunan Gunungjati Carêbon kang wisma


gêgurua marang Jêng Susunan Makdum
wis sira mangkata
manira nutukkên kapti
atur sêmbah anulya ungkur-ungkuran


Sèh Malaya angampiri garwanipun
anèng ing Jêpara
lampahira tan kawarni
pan samarga-marga lumampah noraga


mindha pêkir pan wus lêpas lampahipun
langkung ing Sêmarang
nèng pasar kèh wong ningali
sami ngucap hèh ika daruwis apa


dene pêtêng paningale netraningsun 


tyas ingong lap-lapan
dudu wadine wong iki
anèng soring wringin uwok ing trêbaya


wus kawarta Dipati Sêmarang gupuh
lajêng mentar panggya
lan Sèh Mlaya ingkang prapti
datan samar tingale lamun pandhita


atur sêmbah lajêng dènnya ngaras suku
Sèh Mlaya ngandika
para iki wong ing ngêndi
ngujung mring sun dudu sanak dudu kadang


lagi mêngko sun wêruh marang sirèku
apadene sira
lagi iki têmu mami
Sang Dipati Sêmarang matur tur sêmbah


môngsaborong badan amba mring sang wiku
môngsa kilapana
wulu salômba puniki
sakrêntêging manah amba pan uninga


dadya mèsêm ing galih sang mahawiku
Dipati Sêmarang
praptanira anglakoni
darma umat tumindak sakarsaning Hyang


iya jêbèng sun trima aturirèku
ingsun iki darma
nglakoni prentahing Widhi
ingsun arsa mampir ing masigidira


wis muliha praptaningwang mêngko surup
marang wismanira
tur sêmbah sang adipati
lèngsèr saking ngarsa wismane wus prapta


binisikan garwanira mêngko surup
sun bakal dhayohan
pasrah wisma anak rabi
sarupane dunyèngsun srahkên sadaya


aywa sira sumimpang ing karsaningsun
tur sêmbah kang garwa
datan lênggana ing kapti
mantêp marang priya aturnya sêndika


praptèng surup wus rawuh sang mahawiku
wismaning dipatya
kang rayi kinèn ngabêkti
mangusapi dalamakan sawusira


sang dipati tur sêmbah marang sang wiku
wisma dunya brana
garwamba kalawan siwi
kaatura 

 dhatêng sang yogi sadaya


sun tarima dipati aturirèku
ingsun karya apa
dunya angêbot-êboti
ingsun arsa salat nèng masigidira


wusnya têdhak asalatan nèng ing tajug
dhèrèk sang dipatya
amakmum maring sang yogi
sawusira salat bakdanira Ngisa


lon ngandika marang sang dipati wau
kabèh dunyanira
wèwèhna wong pêkir miskin
satêlase enggal sira mangidula


bumi Jawa miring mangalor sun dulu
sira awismaa
sasênêngira pribadi
dimèn timbang kang bumi ywa kongsi jomplang


para iman akèh nèng lor marmanipun
ikang bumi jomplang
wus winulang sang dipati
saraosing ngèlmi sadaya wus wikan


gya umangkat mangilèn sang mahawiku
dalu sakêplasan
kari gana sang dipati
sakêlangkung manahe dènnya kasmaran



Asmaradana
ya ta wau kang lumaris
Sèh Malaya sampun prapta
ing Carêbon marak age
marang ingkang Jêng Susunan
Gunungjati duk lagya
pinarak nèng srambi tajug
tur sêmbah Ki Sèh Malaya


mangaras ing pada aglis
sawuse anulya lênggah
amêpês dhingkul silane
Sunan Makêdum ngandika
jêbèng slamêtan sira
Sèh Malaya matur nuwun
kapundhi wontên mastaka


angsala barkat sang yogi
ing salami amba gêsang
sang pandhita ngandika lon
apa karyanira prapta
marang ing ngarsaniwang
Sèh Malaya awotsantun
inggih sumôngga ing

karsa


badan kawula puniki
kados botên kakilapan
sang pandhita mèsêm tyase
sirarsa maguru mring wang
rasaning sasmitèng Hyang
duk sira ngluwang sêtaun
ngèlmu wiladung kang murad


Sèh Malaya wus winisik
tan ana kang kaliwatan
Mahasuci iradate
wêruh sadurunge ana
lêgèng tyas Sang Sèh Mlaya
tur sêmbah nuwun pangèstu
arsa dhadhêkah mring wana


têpi nglèpèn kang prayogi
wus kalilan gya tur sêmbah
angaras suku lumèngsèr
Sèh Malaya sampun prapta
lèpèn satêngah wana
ing pulo Upèh ranipun
pan wontên galinggangira


gêng panjang nèng pinggir kali
kinarya sèndhèn yèn rina
kinarya jaga dalune
wira-wiri jaga-jaga
êbyare babat wana
sayah sèndhèn glinggang kayu
antuk kawan dasa dina


kang galinggang gêsang malih
angrêmbyang sami sakala
tôndha katrima karsane
kang banjaran sampun dadya
masigid wismanira
têtanêmanira asung
wowohan pêpak sadaya


wus akèh santri angaji
padhêkahan sri kawuryan
winastan Kalijagane
kèh ngulama Jawa prapta
mêguru Sèh Malaya
saya ngradon dhêkahipun
kanan kering milya wisma


gêntia ingkang winarni
Adipati ing Sêmarang
kang kasmaran ing gurune
kang pakon gya linampahan
dunyane binucalan
mring pêkir miskin sadarum
potange ngicalkên samya


amung garwanira ngênthit
kagunganira priyôngga
mas intên linêbokake
wuluh gadhing kinêbêkan 


karya têkên karsanya
wus watak wanodya iku
cupêt piandêling manah


ngandika sang adipati
mring garwa dunya wus têlas
ingsun arsa lunga age
kapibrôngta ing Pangeran
atilar praja wisma
apa sira iya milu
apa ta sira karia


aturing garwa tut wuri
pêjah gêsang nglêbur tapak
lah ta iya wêkas ingong
nanging aja gawa dunya
ngandêla ing Hyang Suksma
garwa inggih aturipun
anulya sami umangkat


namane sampun angalih
aran Ki Sèh Sangubrôngta
arêrendhonan lampahe
labêting lampah wanodya
kang raka anèng ngarsa
rayi nèng wingking rinangu
têkên wuluh gadhingira


têngah wana Srondhol prapti
wontên wong arsa bêbegal
Ki Sangubrôngta wuwuse
wong begal sun tan gêgawa
kae sira begala
wong wadon tatêkênipun
wuluh gadhing isi sotya


wus lêpas Ki Sangubrangti
kang garwa Sarondhol prapta
ingandhêg kang begal age
nyai dika ingsun begal
têkên dika sun têdha
sanjange kang liwat kruhun
isi êmas lan sêsotya


nulya inguncalkên aglis
têtêkêne wuluh dênta
Ni Sangubrôngta ge-age
lampahe agya nyandhaka
dhumatêng ingkang raka
mung kari salendhangipun
lampahe Ki Sangubrengta


wus prapta ing Ngêlopait
wontên malih wong bêbegal
Ki Sangubrôngta wuwuse
kisanak kang arsa begal
manira tan gêgawa
wong wadon 


lumakyèng pukur slendhange sira jaluka


lampahe laju lêstari
Ki Sangubrôngta wus prapta
ing Salatiga wus rèrèn
Ni Sangubrôngta wus prapta
Nglopait kandhêg nulya
marang kang bêbegal wau
hèh Nyai Salendhang dika


ujare ingkang lumaris
rumiyin kinèn jaluka
Salendhang nguncalkên age
Ni Sangubrôngta gya mangkat
prapta ing Salatiga
wus panggih lan kakungipun
rèrèn sangandhaping wrêksa


asanjang marang kang laki
yèn babêktanira têlas
binegal nèng dalan gêdhe
kang raka lon saurira
têka sira nrimaa
wus karsanira Hyang Agung
dèn mantêp ngandêl ing Suksma


anulya sami lumaris
datan kawarna ing marga
wus prapta desa Wêdhine
nèng masigid Wêdhi rarywan
garwa kinèn mondhoka
nèng ing wisma desanipun
saksana Ki Sangubrôngta


manggihi kauming Wêdhi
lumêbêt dadya marbotnya
angisèni padasane
masigid kinarya salat
yèn dalu ngambil toya
karanjang kang dèn ge ngangsu
mring lèpèn pangambilira


kinarya tatômba arip
pan sadalu muput kêbak
dèn go wong akèh rinane
karya wulu wisuh salat
kang toya datan têlas
tan ana wruh para kaum
kalamun banyu karamat


Ki Marêbot Sangubrangti
sabên dalu ngambil toya
rina ngaji mring kaume
apa ingkang dèn wurukna
turutan lip-alipan
pandêrêsira athêkul
kinarya anamur lampah


mangkana ing lami-lami
dados 

 rêrasaning kathah
yèn Marbot dede wadose
padasan tan kêna têlas
dèn angge wong akathah
awulu kalawan wisuh
Jumungahe wong atusan


tan kêna têlas kang warih
tan wêruh pangangsunira
Ki Marêbot salawase
sakèhing wong jrih sadaya
mangkana Sangubrôngta
marang rabènira tutur
hèh Rubiyah kabrabean


payo lunga marang ardi
ing Jabalkat ingkang kiwa
aywa ana wong kang wêruh
dhasare luhur kang arga
mubêng sukuning wana
nuli mangkat kalihipun
sapraptanira Jabalkat


nulya ngadêgakên masjid
kalawan wismaning garwa
sampun pêpak saprantine
nulya ana parmaning Hyang
padasan êbèh bêsar
sampun wontên toyanipun
kinarya wulu asiram


mangkana alami-lami
Jêng Susunan kang dhadhêkah
Lèpènjaga yèn sabate
awisma wontên ing arga
satêlase tumindak
anèng taji ngandika rum
sumakeyan kang atapa


bok aja nèng pucuk wukir
katingal saking têbihan
mlaku ginunggung wong akèh
kang rinasan sarêng myarsa
grundêle gurunira
nulya amalorod gupuh
dhêlik lor wetaning wisma


kiwa têngên lêngkèh ardi
gantya ingkang winursita
sang dipati ing Dêmake
arsa maguru mring Benang
sawadya wus budhalan
wus panggih lawan sinuhun
ing Benang lon angandika


apa karyane ki bayi
tumêdhak mring wismaningwang
tyas ingsun luwih gênjote
sang dipati atur sêmbah
mangaras 

 padaning kang
ing sawusira umatur
arsa maguru ing tuwan


sun trima sêdyanirèki
mangulona dipun inggal
ing Kalijaga dhepoke
ana pandhita Sèh Mlaya
iku lah gurunana
bubuhane muruk ratu
Dipati Dêmak anêmbah


wus lèngsèr sawadya aglis
lajêng marang Lèpènjaga
tanah Carêbon prapta ge
wus panggih lan Sèh Malaya
Sang Sèh Malaya mirsa
yèn prentahe gurunipun
praptane sang adipatya


nulya sinugata aglis
mung ngliwêt kêndhil satunggal
ingingokakên wong akèh
godhong gêdhang kang kinarya
wêwadhah ingkang sêga
wong sawiji ngadhêp pupus
gêdhang nulya ingisenan


sang dipati kinèn kriyin
kinêdhukakên adhahar
sawuse nulya wadya kèh
ngasta solèt sang pandhita
midêr pangêdhukira
ulam jangan wus nèng ngriku
jro kêndhil pêpak sadaya


wus wrata kang godhong sami
kaisèn sêkul sadaya
wong sèwu wus kingon kabèh
sami anadhah sadaya
wau wadya ing Dêmak
abikut pamulukipun
raose kalangkung nikmat


salaminira abukti
datan kadya sapunika
sêgêr sumrahe badane
wus tuwuk maksih kang sêga
linorodakên samya
mring sikêp pakathikipun
prasamya tuwuk sadaya


wus masanggrahan prasami
kang wadya sèwu sadaya
sang dipatya nèng ngarsane
Sang Pandhita Sèh Malaya
aris ing aturira
milamba sowan pukulun
arsa puruhitèng tuwan



kalawan inggih mondhongi
tuwan wismaa ing Dêmak
amba adêgakên katong
sakarsa kang dinalêman
pan ing Dêmak sumôngga
darmi amba dados ratu
panjênêngan ngwasanana


ngandika sang mahayêkti
iya jêbèng sun tarima
sakèhe aturmu kuwe
iya ingsun mapan darma
ngèlmu kagunganing Hyang
gya sang dipati winuruk
ngèlmu karaton wus bisa


surasane ngèlmu batin
sadalu datan anendra
sang pandhita lon dêlinge
jêbèng dipati kang enjang
kondura marang Dêmak
aywa sumêlang dèn ingsun
dhingini sun mlaku wuntat


anusul marang sirèki
sandika enjang gya budhal
kondur sawadyabalane
sang dipatya sampun prapta
ing Dêmak kang nagara
Sèh Malaya dandan pungkur
bodholkên nak rabinira


pindhah mring Dêmak nagari
sang pandhita nulya mangkat
tanpa rewang mlampah dhewe
santrine kinèn ngiringna
putra lit lawan garwa
datan kawarna ing ênu
sang pandhita sampun prapta


anèng ing Dêmak nagari
wus panggih lan sang dipatya
sinarahkên sadayane
siti Dêmak kang kinarsan
kang dados dalêmira
sa pandhita ngandika rum
ing Ngadilangu kewala


kang wontên ing tanah Jawi
Jêng Sunan Ngampèl kang môngka
para wali pangiride
wit ingkang sêpuh piyambak
sarta kang paring prênah
sêmana pan sampun nglumpuk
anèng ing Dêmak sadaya


Sunan Ngampèl Sunan Giri
Sunan Benang Sunan Murya
Sunan Ngudung lan Kuduse
Sunan Gunungjati prapta 


ambêkta nak putunya
kinèn ngèstrèni sadarum
kalamun Ki Sèh Malaya


ing mangkya jumênêng wali
nama Panêmbahan Sunan
Jagamara ki parabe
panutub wali sadaya
mangkana Jêng Susunan
Ngampèlgadhing gêrah sêpuh
wus anguntir ing kamuksan


seda Sunan Ngampèlgadhing
kang para wali sadaya
anyalatakên layone
sinarèkakên saksana
anèng ing Ngampèldênta
pra wali para makêdum
ngiringkên layon sadaya


wus sampurna ingkang lalis
Sunan Drajad putranira
kang gumantya têngga Ngampèl
mangkana nagari Dêmak
sangsaya arjanira
kang para wali wus rêmbug
atandang yuda kanaka


Punika taksih wontên candhakipun kasêbut ing Sêrat Babad ôngka -  -
Pratelaning Kalêpatan

-  -
gantya wau Sunan Benang rine jalu
asru tapanira
Susunan Ngudung kang nami
aprawira ulah prang ingêring praja

ari malih wus padha wisma i gunung
nênggih ngardi Murya
Sunan Murya awêwangi
sakêlangkung pinêsu sru tapanira

ari malih Sunan Darajat jêjuluk
têngga ingkang rama
milya anèng Ngampèlgadhing
tumut mulang raka Sunan Giripura

santri kathah majêng mundur minta wuruk
Sunan Giri mluwat
laminira tigang sasi
sawêdale momong putra lit karuna

sêdyanipun ngênêng-nêngi putra muwus
sela ingaranan
gajah nulya dadi èsthi
apa sira tan wêdi dêlêngên ika

ingkang sela gajah mêta sru lumayu
bêngak-bêngok munya
ngajrihi amobat-mabit
gadhing panjang mingis tumilal lir kilat

sarêng miyat Susunan Giri anjumbul
ngrasa kabrabeyan
arikat dènira angling
hèh ta liman amaliha dadi sela

nulya dhêkêm kang dirada dadya watu
maksih gatra gajah
mangkana Susunan Giri
ngluwat malih tobat sumungkêm ing Suksma

dene nglairakên kodrating Hyang Agung
angsal kawan dasa
dina tinarimèng Widhi
wusnya luwar kondur dadi waliyolah

Sunan Ngudung apêputra Sunan Kudus
nglangkungi kabuka
sakèhing kang ngèlmi-ngèlmi
dadi pangulune Adipati Dêmak

Adipati Dêmak kadhawuhan prabu
Sang Sri Majalêngka
têtêp dadya adipati
sarupane wong Islam padha ngidhêpa

gawening wong salêksa môngka lêlungguh
dadya ratu Islam
kang manut andika nabi
nanging ingkang tan manut aywa pinêksa

pan maksiha agamane Budanipun
wong kang samya Islam
prasamya ngojok-ojoki
ingkang rama Sang Aprabu Brawijaya

prayogine tinêlukkên gamanipun
marènana Buda
manuta sarengat nabi
sigra dandan Sang Adipati ing Dêmak

abodholan sowan marang gurunipun
Sunan Ngampèldênta
ing Surabaya wus prapti
lajêng sowan manêmbah angaraspada

sawusipun rêrêp nèng Ngampèl sadalu
Adipati Dêmak
umatur saha wotsari
marang guru Jêng Susunan Ngampèldênta

marma amba sowan ing ngarsa pukulun
yèn parênging karsa-
nira nênggih sang ayogi
kalilana Maospait linanggara

jêrpuniku sawadyane maksih kupur
Jêng Sunan ngandika
dadya mêngkono ki bayi
iya apa alane sudarmanira

ingsun iki angawula sang aprabu
mungguh ing agama
sinakarêp tan nglarangi
pinaringan tanah kinarya pradikan

tanpa seba ngenak-enak amêmuruk
miwah marang sira
tumitahmu ngalam kabir
marganira iya saking ramanira

apa ingkang sira walêskên sang prabu
kinulawisudha
gêdhe sinungan nagari
wong salêksa ing Dêmak nama dipatya

mardika ngratoni agama sadarum
anganggo linarang
kang ngungkuli sira bayi
iba-iba pêparinge marang sira

dene lagi tan arsa Sêlam sang prabu
karsaning Pangeran
Allah durung amarêngi
anrimaa aywa gege môngsa sira

Adipati Bintara nèng Surèngkewuh
sampun tigang dina
lawan inggih tigang latri
pamit mantuk mring Dêmak sawadya budhal

pan sinigêg gêntya ta ingkang winuwus
Radèn Wilatikta
sasedane tilar siwi
pan sajuga Radèn Said namanira

sakêlangkung blunthah ing pakaryanipun
manggung ngabotohan
kêplèk kècèk dhadhu posing
yèn raina gur-anggure ngadu ayam

lamun kalah sinuwèk badaning sawung
yèn kalah bêbegal
dalune anggung mêmaling
ngadhang dalan kalamun ana wong liwat

wong sapuluh rongpuluh binegal purun
ingijèn kewala
kang wong rongpuluh barindhil
Radèn Said manggung matèni dêdalan

ri mangkana Jêng Sunan Bonanglêlaku
nèng wana kapapag
arsa binegal Dyan Said
lon ngandika mara arsa begal ingwang

nora gawa donya sakondri ragèngsun
mung amundhi Allah
kêmput prakêmpa puniki
lamun arsa sira jêbèng begal dunya

wong nyang pasar Nglasêm ika akèh elur
gawa dunya kathah
sira begala ki bayi
Radèn Said anjomblong tan bisa ngucap

tanpa krêkat lêpas lampahe sang wiku
mlêbèng Masjid Tuban
mangkana Rahadèn Said
sapa mau liwat anèng ngarsaningwang

têka salin ing sak iki manah ingsun
ujare wong liwat
kang ginawa amung Widhi
angèbêki ing sakèhing bumi alam

nulya nusul Dyan Said marang kang langkung
nut labêting gônda
lir mayang jambe wangining
pan mangkono labêt kang wus aoliya

gandanipun ical judhêg anèng tajug
masjidira Tuban
sila nèng lataring masjid
datan ngaub kapanasên lan kodanan

ri mangkana Sunan Benang arsa wulu
miyos maring latar
aningali mring kang linggih
datan pandung yèn Said kang arsa begal

anèng wana dêdalan gêdhe duk pangguh
jêng sunan ngandika
dene sira jêbèng Said
apa karyanira sila anèng latar

nêmbah matur kula arsa anggêguru
dhumatêng paduka
basa Allah kadipundi
duk kapranggul lan amba têngahing wana

lon ngandika Sunan Benang wruhanamu
wong maguru awrat
tan kêna mlèpèng ing kapti
kinon malbugêni gêdhe mopo batal

Radèn Said tur sêmbah sumarah ulun
sanadyan lêbura
kawula datan sumingkir
anglabêti ing guru kang pangandika

ngandika rum Sunan Benang apa sarju
ingsun pêndhêm sira
wit sirarsa wruh ing Widhi
Radèn Said ature datan lênggana

gya pinêndhêm Dyan Said nèng kilèn tajug
Jêng Sunan gya kesah
lêlana nuruti kapti
ing saparan lamènira wus sawarsa

nulya wangsul mring masjid Tuban andhudhuk
papêndhêmanira
apa baya maksih urip
samêntase Dyan Said kêtêk kewala

tan ngarêjêt tan wontên ambêkanipun
lir kapuk pusuhan
sinandhingkên mring wong angi
ingiliran tinêmpuh ing kukus panas

gya ngarêjêt Radyan Said nulya lungguh
lajêng ngaraspada
sira sunan mangênjali
gya rinangkul kang jôngga mring Sunan Benang

wusnya lênggah winisik ngèlmu wus putus
ingajak tirakat
midêr-midêr mring wanadri
Jêng Susunan Benang aris angandika

lah tunggunên jêbèng iki têkên ingsun
cinêblokkên nulya
têkên nèng têngah wanadri
lamun ana uwong sira lumayua

atur sêmbah dhatêng sandika pukulun
gya jêng sunan kesah
tinilar lêlana malih
pan ingiring santri pêpitu nèng wuntat

lamènipun sampun wontên tigang taun
nulya jêng susunan
wangsul mring gène Dyan Said
sampun prapta ing têngah wana êgènnya

santri pitu kinèn ngupadosi wau
marang sira Radyan
Said kinèn animbali
dyan lumampah santri pitu wusnya pêdhak

Radyan Said sarêng mulat gya lumayu
lumajêng rumangkang
dèn bujung wong pitu sami
tan kacandhak palayune kadya kidang

malah rikat plajênge Dyan Said wau
wong pêpitu sayah
anututi mêmpis-mêmpis
wangsul matur marang Jêng Susunan Benang

ulun sampun nimbali Dyan Said wau
sarêng amba panggya
lumajêng rumangkang kêsit
sapuruge amba bujung tan kacandhak

pan gumujêng Sunan Benang emut ngandhut
kêkêpêlan sêga
ingasta nulya lumaris
ingindhikan Dyan Said nulya lumajar

gya binalang sêga kêpêlan kacundhuk
nuju mukanira
andhêkêm Rahadèn Said
miyat gurunira wau ingkang prapta

gya lumajêng Dyan Said mangaras suku
ngusapi dlamakan
Sunan Benang ngandaka ris
wis luwara ki jêbèng sira mentara

mangulona mring Crêbon karyaa dhukuh
lan Êsèh Malaya
têmua lawan sang yogi
Sunan Gunungjati Carêbon kang wisma

gêgurua marang Jêng Susunan Makdum
wis sira mangkata
manira nutukkên kapti
atur sêmbah anulya ungkur-ungkuran

Sèh Malaya angampiri garwanipun
anèng ing Jêpara
lampahira tan kawarni
pan samarga-marga lumampah noraga

mindha pêkir pan wus lêpas lampahipun
langkung ing Sêmarang
nèng pasar kèh wong ningali
sami ngucap hèh ika daruwis apa

dene pêtêng paningale netraningsun
tyas ingong lap-lapan
dudu wadine wong iki
anèng soring wringin uwok ing trêbaya

wus kawarta Dipati Sêmarang gupuh
lajêng mentar panggya
lan Sèh Mlaya ingkang prapti
datan samar tingale lamun pandhita

atur sêmbah lajêng dènnya ngaras suku
Sèh Mlaya ngandika
para iki wong ing ngêndi
ngujung mring sun dudu sanak dudu kadang

lagi mêngko sun wêruh marang sirèku
apadene sira
lagi iki têmu mami
Sang Dipati Sêmarang matur tur sêmbah

môngsaborong badan amba mring sang wiku
môngsa kilapana
wulu salômba puniki
sakrêntêging manah amba pan uninga

dadya mèsêm ing galih sang mahawiku
Dipati Sêmarang
praptanira anglakoni
darma umat tumindak sakarsaning Hyang

iya jêbèng sun trima aturirèku
ingsun iki darma
nglakoni prentahing Widhi
ingsun arsa mampir ing masigidira

wis muliha praptaningwang mêngko surup
marang wismanira
tur sêmbah sang adipati
lèngsèr saking ngarsa wismane wus prapta

binisikan garwanira mêngko surup
sun bakal dhayohan
pasrah wisma anak rabi
sarupane dunyèngsun srahkên sadaya

aywa sira sumimpang ing karsaningsun
tur sêmbah kang garwa
datan lênggana ing kapti
mantêp marang priya aturnya sêndika

praptèng surup wus rawuh sang mahawiku
wismaning dipatya
kang rayi kinèn ngabêkti
mangusapi dalamakan sawusira

sang dipati tur sêmbah marang sang wiku
wisma dunya brana
garwamba kalawan siwi
kaatura dhatêng sang yogi sadaya

sun tarima dipati aturirèku
ingsun karya apa
dunya angêbot-êboti
ingsun arsa salat nèng masigidira

wusnya têdhak asalatan nèng ing tajug
dhèrèk sang dipatya
amakmum maring sang yogi
sawusira salat bakdanira Ngisa

lon ngandika marang sang dipati wau
kabèh dunyanira
wèwèhna wong pêkir miskin
satêlase enggal sira mangidula

bumi Jawa miring mangalor sun dulu
sira awismaa
sasênêngira pribadi
dimèn timbang kang bumi ywa kongsi jomplang

para iman akèh nèng lor marmanipun
ikang bumi jomplang
wus winulang sang dipati
saraosing ngèlmi sadaya wus wikan

gya umangkat mangilèn sang mahawiku
dalu sakêplasan
kari gana sang dipati
sakêlangkung manahe dènnya kasmaran



Asmaradana
ya ta wau kang lumaris
Sèh Malaya sampun prapta
ing Carêbon marak age
marang ingkang Jêng Susunan
Gunungjati duk lagya
pinarak nèng srambi tajug
tur sêmbah Ki Sèh Malaya


mangaras ing pada aglis
sawuse anulya lênggah
amêpês dhingkul silane
Sunan Makêdum ngandika
jêbèng slamêtan sira
Sèh Malaya matur nuwun
kapundhi wontên mastaka


angsala barkat sang yogi
ing salami amba gêsang
sang pandhita ngandika lon
apa karyanira prapta
marang ing ngarsaniwang
Sèh Malaya awotsantun
inggih sumôngga ing

karsa


badan kawula puniki
kados botên kakilapan
sang pandhita mèsêm tyase
sirarsa maguru mring wang
rasaning sasmitèng Hyang
duk sira ngluwang sêtaun
ngèlmu wiladung kang murad


Sèh Malaya wus winisik
tan ana kang kaliwatan
Mahasuci iradate
wêruh sadurunge ana
lêgèng tyas Sang Sèh Mlaya
tur sêmbah nuwun pangèstu
arsa dhadhêkah mring wana


têpi nglèpèn kang prayogi
wus kalilan gya tur sêmbah
angaras suku lumèngsèr
Sèh Malaya sampun prapta
lèpèn satêngah wana
ing pulo Upèh ranipun
pan wontên galinggangira


gêng panjang nèng pinggir kali
kinarya sèndhèn yèn rina
kinarya jaga dalune
wira-wiri jaga-jaga
êbyare babat wana
sayah sèndhèn glinggang kayu
antuk kawan dasa dina


kang galinggang gêsang malih
angrêmbyang sami sakala
tôndha katrima karsane
kang banjaran sampun dadya
masigid wismanira
têtanêmanira asung
wowohan pêpak sadaya


wus akèh santri angaji
padhêkahan sri kawuryan
winastan Kalijagane
kèh ngulama Jawa prapta
mêguru Sèh Malaya
saya ngradon dhêkahipun
kanan kering milya wisma


gêntia ingkang winarni
Adipati ing Sêmarang
kang kasmaran ing gurune
kang pakon gya linampahan
dunyane binucalan
mring pêkir miskin sadarum
potange ngicalkên samya


amung garwanira ngênthit
kagunganira priyôngga
mas intên linêbokake
wuluh gadhing kinêbêkan 


karya têkên karsanya
wus watak wanodya iku
cupêt piandêling manah


ngandika sang adipati
mring garwa dunya wus têlas
ingsun arsa lunga age
kapibrôngta ing Pangeran
atilar praja wisma
apa sira iya milu
apa ta sira karia


aturing garwa tut wuri
pêjah gêsang nglêbur tapak
lah ta iya wêkas ingong
nanging aja gawa dunya
ngandêla ing Hyang Suksma
garwa inggih aturipun
anulya sami umangkat


namane sampun angalih
aran Ki Sèh Sangubrôngta
arêrendhonan lampahe
labêting lampah wanodya
kang raka anèng ngarsa
rayi nèng wingking rinangu
têkên wuluh gadhingira


têngah wana Srondhol prapti
wontên wong arsa bêbegal
Ki Sangubrôngta wuwuse
wong begal sun tan gêgawa
kae sira begala
wong wadon tatêkênipun
wuluh gadhing isi sotya


wus lêpas Ki Sangubrangti
kang garwa Sarondhol prapta
ingandhêg kang begal age
nyai dika ingsun begal
têkên dika sun têdha
sanjange kang liwat kruhun
isi êmas lan sêsotya


nulya inguncalkên aglis
têtêkêne wuluh dênta
Ni Sangubrôngta ge-age
lampahe agya nyandhaka
dhumatêng ingkang raka
mung kari salendhangipun
lampahe Ki Sangubrengta


wus prapta ing Ngêlopait
wontên malih wong bêbegal
Ki Sangubrôngta wuwuse
kisanak kang arsa begal
manira tan gêgawa
wong wadon 


lumakyèng pukur slendhange sira jaluka


lampahe laju lêstari
Ki Sangubrôngta wus prapta
ing Salatiga wus rèrèn
Ni Sangubrôngta wus prapta
Nglopait kandhêg nulya
marang kang bêbegal wau
hèh Nyai Salendhang dika


ujare ingkang lumaris
rumiyin kinèn jaluka
Salendhang nguncalkên age
Ni Sangubrôngta gya mangkat
prapta ing Salatiga
wus panggih lan kakungipun
rèrèn sangandhaping wrêksa


asanjang marang kang laki
yèn babêktanira têlas
binegal nèng dalan gêdhe
kang raka lon saurira
têka sira nrimaa
wus karsanira Hyang Agung
dèn mantêp ngandêl ing Suksma


anulya sami lumaris
datan kawarna ing marga
wus prapta desa Wêdhine
nèng masigid Wêdhi rarywan
garwa kinèn mondhoka
nèng ing wisma desanipun
saksana Ki Sangubrôngta


manggihi kauming Wêdhi
lumêbêt dadya marbotnya
angisèni padasane
masigid kinarya salat
yèn dalu ngambil toya
karanjang kang dèn ge ngangsu
mring lèpèn pangambilira


kinarya tatômba arip
pan sadalu muput kêbak
dèn go wong akèh rinane
karya wulu wisuh salat
kang toya datan têlas
tan ana wruh para kaum
kalamun banyu karamat


Ki Marêbot Sangubrangti
sabên dalu ngambil toya
rina ngaji mring kaume
apa ingkang dèn wurukna
turutan lip-alipan
pandêrêsira athêkul
kinarya anamur lampah


mangkana ing lami-lami
dados 

 rêrasaning kathah
yèn Marbot dede wadose
padasan tan kêna têlas
dèn angge wong akathah
awulu kalawan wisuh
Jumungahe wong atusan


tan kêna têlas kang warih
tan wêruh pangangsunira
Ki Marêbot salawase
sakèhing wong jrih sadaya
mangkana Sangubrôngta
marang rabènira tutur
hèh Rubiyah kabrabean


payo lunga marang ardi
ing Jabalkat ingkang kiwa
aywa ana wong kang wêruh
dhasare luhur kang arga
mubêng sukuning wana
nuli mangkat kalihipun
sapraptanira Jabalkat


nulya ngadêgakên masjid
kalawan wismaning garwa
sampun pêpak saprantine
nulya ana parmaning Hyang
padasan êbèh bêsar
sampun wontên toyanipun
kinarya wulu asiram


mangkana alami-lami
Jêng Susunan kang dhadhêkah
Lèpènjaga yèn sabate
awisma wontên ing arga
satêlase tumindak
anèng taji ngandika rum
sumakeyan kang atapa


bok aja nèng pucuk wukir
katingal saking têbihan
mlaku ginunggung wong akèh
kang rinasan sarêng myarsa
grundêle gurunira
nulya amalorod gupuh
dhêlik lor wetaning wisma


kiwa têngên lêngkèh ardi
gantya ingkang winursita
sang dipati ing Dêmake
arsa maguru mring Benang
sawadya wus budhalan
wus panggih lawan sinuhun
ing Benang lon angandika


apa karyane ki bayi
tumêdhak mring wismaningwang
tyas ingsun luwih gênjote
sang dipati atur sêmbah
mangaras 

 padaning kang
ing sawusira umatur
arsa maguru ing tuwan


sun trima sêdyanirèki
mangulona dipun inggal
ing Kalijaga dhepoke
ana pandhita Sèh Mlaya
iku lah gurunana
bubuhane muruk ratu
Dipati Dêmak anêmbah


wus lèngsèr sawadya aglis
lajêng marang Lèpènjaga
tanah Carêbon prapta ge
wus panggih lan Sèh Malaya
Sang Sèh Malaya mirsa
yèn prentahe gurunipun
praptane sang adipatya


nulya sinugata aglis
mung ngliwêt kêndhil satunggal
ingingokakên wong akèh
godhong gêdhang kang kinarya
wêwadhah ingkang sêga
wong sawiji ngadhêp pupus
gêdhang nulya ingisenan


sang dipati kinèn kriyin
kinêdhukakên adhahar
sawuse nulya wadya kèh
ngasta solèt sang pandhita
midêr pangêdhukira
ulam jangan wus nèng ngriku
jro kêndhil pêpak sadaya


wus wrata kang godhong sami
kaisèn sêkul sadaya
wong sèwu wus kingon kabèh
sami anadhah sadaya
wau wadya ing Dêmak
abikut pamulukipun
raose kalangkung nikmat


salaminira abukti
datan kadya sapunika
sêgêr sumrahe badane
wus tuwuk maksih kang sêga
linorodakên samya
mring sikêp pakathikipun
prasamya tuwuk sadaya


wus masanggrahan prasami
kang wadya sèwu sadaya
sang dipatya nèng ngarsane
Sang Pandhita Sèh Malaya
aris ing aturira
milamba sowan pukulun
arsa puruhitèng tuwan



kalawan inggih mondhongi
tuwan wismaa ing Dêmak
amba adêgakên katong
sakarsa kang dinalêman
pan ing Dêmak sumôngga
darmi amba dados ratu
panjênêngan ngwasanana


ngandika sang mahayêkti
iya jêbèng sun tarima
sakèhe aturmu kuwe
iya ingsun mapan darma
ngèlmu kagunganing Hyang
gya sang dipati winuruk
ngèlmu karaton wus bisa


surasane ngèlmu batin
sadalu datan anendra
sang pandhita lon dêlinge
jêbèng dipati kang enjang
kondura marang Dêmak
aywa sumêlang dèn ingsun
dhingini sun mlaku wuntat


anusul marang sirèki
sandika enjang gya budhal
kondur sawadyabalane
sang dipatya sampun prapta
ing Dêmak kang nagara
Sèh Malaya dandan pungkur
bodholkên nak rabinira


pindhah mring Dêmak nagari
sang pandhita nulya mangkat
tanpa rewang mlampah dhewe
santrine kinèn ngiringna
putra lit lawan garwa
datan kawarna ing ênu
sang pandhita sampun prapta


anèng ing Dêmak nagari
wus panggih lan sang dipatya
sinarahkên sadayane
siti Dêmak kang kinarsan
kang dados dalêmira
sa pandhita ngandika rum
ing Ngadilangu kewala


kang wontên ing tanah Jawi
Jêng Sunan Ngampèl kang môngka
para wali pangiride
wit ingkang sêpuh piyambak
sarta kang paring prênah
sêmana pan sampun nglumpuk
anèng ing Dêmak sadaya


Sunan Ngampèl Sunan Giri
Sunan Benang Sunan Murya
Sunan Ngudung lan Kuduse
Sunan Gunungjati prapta 


ambêkta nak putunya
kinèn ngèstrèni sadarum
kalamun Ki Sèh Malaya


ing mangkya jumênêng wali
nama Panêmbahan Sunan
Jagamara ki parabe
panutub wali sadaya
mangkana Jêng Susunan
Ngampèlgadhing gêrah sêpuh
wus anguntir ing kamuksan


seda Sunan Ngampèlgadhing
kang para wali sadaya
anyalatakên layone
sinarèkakên saksana
anèng ing Ngampèldênta
pra wali para makêdum
ngiringkên layon sadaya


wus sampurna ingkang lalis
Sunan Drajad putranira
kang gumantya têngga Ngampèl
mangkana nagari Dêmak
sangsaya arjanira
kang para wali wus rêmbug
atandang yuda kanaka


Punika taksih wontên candhakipun kasêbut ing Sêrat Babad ôngka -  -
Pratelaning Kalêpatan

-  -
ya ta wau kang lumaris
Sèh Malaya sampun prapta
ing Carêbon marak age
marang ingkang Jêng Susunan
Gunungjati duk lagya
pinarak nèng srambi tajug
tur sêmbah Ki Sèh Malaya

mangaras ing pada aglis
sawuse anulya lênggah
amêpês dhingkul silane
Sunan Makêdum ngandika
jêbèng slamêtan sira
Sèh Malaya matur nuwun
kapundhi wontên mastaka

angsala barkat sang yogi
ing salami amba gêsang
sang pandhita ngandika lon
apa karyanira prapta
marang ing ngarsaniwang
Sèh Malaya awotsantun
inggih sumôngga ingkarsa

badan kawula puniki
kados botên kakilapan
sang pandhita mèsêm tyase
sirarsa maguru mring wang
rasaning sasmitèng Hyang
duk sira ngluwang sêtaun
ngèlmu wiladung kang murad

Sèh Malaya wus winisik
tan ana kang kaliwatan
Mahasuci iradate
wêruh sadurunge ana
lêgèng tyas Sang Sèh Mlaya
tur sêmbah nuwun pangèstu
arsa dhadhêkah mring wana

têpi nglèpèn kang prayogi
wus kalilan gya tur sêmbah
angaras suku lumèngsèr
Sèh Malaya sampun prapta
lèpèn satêngah wana
ing pulo Upèh ranipun
pan wontên galinggangira

gêng panjang nèng pinggir kali
kinarya sèndhèn yèn rina
kinarya jaga dalune
wira-wiri jaga-jaga
êbyare babat wana
sayah sèndhèn glinggang kayu
antuk kawan dasa dina

kang galinggang gêsang malih
angrêmbyang sami sakala
tôndha katrima karsane
kang banjaran sampun dadya
masigid wismanira
têtanêmanira asung
wowohan pêpak sadaya

wus akèh santri angaji
padhêkahan sri kawuryan
winastan Kalijagane
kèh ngulama Jawa prapta
mêguru Sèh Malaya
saya ngradon dhêkahipun
kanan kering milya wisma

gêntia ingkang winarni
Adipati ing Sêmarang
kang kasmaran ing gurune
kang pakon gya linampahan
dunyane binucalan
mring pêkir miskin sadarum
potange ngicalkên samya

amung garwanira ngênthit
kagunganira priyôngga
mas intên linêbokake
wuluh gadhing kinêbêkan
karya têkên karsanya
wus watak wanodya iku
cupêt piandêling manah

ngandika sang adipati
mring garwa dunya wus têlas
ingsun arsa lunga age
kapibrôngta ing Pangeran
atilar praja wisma
apa sira iya milu
apa ta sira karia

aturing garwa tut wuri
pêjah gêsang nglêbur tapak
lah ta iya wêkas ingong
nanging aja gawa dunya
ngandêla ing Hyang Suksma
garwa inggih aturipun
anulya sami umangkat

namane sampun angalih
aran Ki Sèh Sangubrôngta
arêrendhonan lampahe
labêting lampah wanodya
kang raka anèng ngarsa
rayi nèng wingking rinangu
têkên wuluh gadhingira

têngah wana Srondhol prapti
wontên wong arsa bêbegal
Ki Sangubrôngta wuwuse
wong begal sun tan gêgawa
kae sira begala
wong wadon tatêkênipun
wuluh gadhing isi sotya

wus lêpas Ki Sangubrangti
kang garwa Sarondhol prapta
ingandhêg kang begal age
nyai dika ingsun begal
têkên dika sun têdha
sanjange kang liwat kruhun
isi êmas lan sêsotya

nulya inguncalkên aglis
têtêkêne wuluh dênta
Ni Sangubrôngta ge-age
lampahe agya nyandhaka
dhumatêng ingkang raka
mung kari salendhangipun
lampahe Ki Sangubrengta

wus prapta ing Ngêlopait
wontên malih wong bêbegal
Ki Sangubrôngta wuwuse
kisanak kang arsa begal
manira tan gêgawa
wong wadon
lumakyèng pukur slendhange sira jaluka

lampahe laju lêstari
Ki Sangubrôngta wus prapta
ing Salatiga wus rèrèn
Ni Sangubrôngta wus prapta
Nglopait kandhêg nulya
marang kang bêbegal wau
hèh Nyai Salendhang dika

ujare ingkang lumaris
rumiyin kinèn jaluka
Salendhang nguncalkên age
Ni Sangubrôngta gya mangkat
prapta ing Salatiga
wus panggih lan kakungipun
rèrèn sangandhaping wrêksa

asanjang marang kang laki
yèn babêktanira têlas
binegal nèng dalan gêdhe
kang raka lon saurira
têka sira nrimaa
wus karsanira Hyang Agung
dèn mantêp ngandêl ing Suksma

anulya sami lumaris
datan kawarna ing marga
wus prapta desa Wêdhine
nèng masigid Wêdhi rarywan
garwa kinèn mondhoka
nèng ing wisma desanipun
saksana Ki Sangubrôngta

manggihi kauming Wêdhi
lumêbêt dadya marbotnya
angisèni padasane
masigid kinarya salat
yèn dalu ngambil toya
karanjang kang dèn ge ngangsu
mring lèpèn pangambilira

kinarya tatômba arip
pan sadalu muput kêbak
dèn go wong akèh rinane
karya wulu wisuh salat
kang toya datan têlas
tan ana wruh para kaum
kalamun banyu karamat

Ki Marêbot Sangubrangti
sabên dalu ngambil toya
rina ngaji mring kaume
apa ingkang dèn wurukna
turutan lip-alipan
pandêrêsira athêkul
kinarya anamur lampah

mangkana ing lami-lami
dados rêrasaning kathah
yèn Marbot dede wadose
padasan tan kêna têlas
dèn angge wong akathah
awulu kalawan wisuh
Jumungahe wong atusan

tan kêna têlas kang warih
tan wêruh pangangsunira
Ki Marêbot salawase
sakèhing wong jrih sadaya
mangkana Sangubrôngta
marang rabènira tutur
hèh Rubiyah kabrabean

payo lunga marang ardi
ing Jabalkat ingkang kiwa
aywa ana wong kang wêruh
dhasare luhur kang arga
mubêng sukuning wana
nuli mangkat kalihipun
sapraptanira Jabalkat

nulya ngadêgakên masjid
kalawan wismaning garwa
sampun pêpak saprantine
nulya ana parmaning Hyang
padasan êbèh bêsar
sampun wontên toyanipun
kinarya wulu asiram

mangkana alami-lami
Jêng Susunan kang dhadhêkah
Lèpènjaga yèn sabate
awisma wontên ing arga
satêlase tumindak
anèng taji ngandika rum
sumakeyan kang atapa

bok aja nèng pucuk wukir
katingal saking têbihan
mlaku ginunggung wong akèh
kang rinasan sarêng myarsa
grundêle gurunira
nulya amalorod gupuh
dhêlik lor wetaning wisma

kiwa têngên lêngkèh ardi
gantya ingkang winursita
sang dipati ing Dêmake
arsa maguru mring Benang
sawadya wus budhalan
wus panggih lawan sinuhun
ing Benang lon angandika

apa karyane ki bayi
tumêdhak mring wismaningwang
tyas ingsun luwih gênjote
sang dipati atur sêmbah
mangaras padaning kang
ing sawusira umatur
arsa maguru ing tuwan

sun trima sêdyanirèki
mangulona dipun inggal
ing Kalijaga dhepoke
ana pandhita Sèh Mlaya
iku lah gurunana
bubuhane muruk ratu
Dipati Dêmak anêmbah

wus lèngsèr sawadya aglis
lajêng marang Lèpènjaga
tanah Carêbon prapta ge
wus panggih lan Sèh Malaya
Sang Sèh Malaya mirsa
yèn prentahe gurunipun
praptane sang adipatya

nulya sinugata aglis
mung ngliwêt kêndhil satunggal
ingingokakên wong akèh
godhong gêdhang kang kinarya
wêwadhah ingkang sêga
wong sawiji ngadhêp pupus
gêdhang nulya ingisenan

sang dipati kinèn kriyin
kinêdhukakên adhahar
sawuse nulya wadya kèh
ngasta solèt sang pandhita
midêr pangêdhukira
ulam jangan wus nèng ngriku
jro kêndhil pêpak sadaya

wus wrata kang godhong sami
kaisèn sêkul sadaya
wong sèwu wus kingon kabèh
sami anadhah sadaya
wau wadya ing Dêmak
abikut pamulukipun
raose kalangkung nikmat

salaminira abukti
datan kadya sapunika
sêgêr sumrahe badane
wus tuwuk maksih kang sêga
linorodakên samya
mring sikêp pakathikipun
prasamya tuwuk sadaya

wus masanggrahan prasami
kang wadya sèwu sadaya
sang dipatya nèng ngarsane
Sang Pandhita Sèh Malaya
aris ing aturira
milamba sowan pukulun
arsa puruhitèng tuwan

kalawan inggih mondhongi
tuwan wismaa ing Dêmak
amba adêgakên katong
sakarsa kang dinalêman
pan ing Dêmak sumôngga
darmi amba dados ratu
panjênêngan ngwasanana

ngandika sang mahayêkti
iya jêbèng sun tarima
sakèhe aturmu kuwe
iya ingsun mapan darma
ngèlmu kagunganing Hyang
gya sang dipati winuruk
ngèlmu karaton wus bisa

surasane ngèlmu batin
sadalu datan anendra
sang pandhita lon dêlinge
jêbèng dipati kang enjang
kondura marang Dêmak
aywa sumêlang dèn ingsun
dhingini sun mlaku wuntat

anusul marang sirèki
sandika enjang gya budhal
kondur sawadyabalane
sang dipatya sampun prapta
ing Dêmak kang nagara
Sèh Malaya dandan pungkur
bodholkên nak rabinira

pindhah mring Dêmak nagari
sang pandhita nulya mangkat
tanpa rewang mlampah dhewe
santrine kinèn ngiringna
putra lit lawan garwa
datan kawarna ing ênu
sang pandhita sampun prapta

anèng ing Dêmak nagari
wus panggih lan sang dipatya
sinarahkên sadayane
siti Dêmak kang kinarsan
kang dados dalêmira
sa pandhita ngandika rum
ing Ngadilangu kewala

kang wontên ing tanah Jawi
Jêng Sunan Ngampèl kang môngka
para wali pangiride
wit ingkang sêpuh piyambak
sarta kang paring prênah
sêmana pan sampun nglumpuk
anèng ing Dêmak sadaya

Sunan Ngampèl Sunan Giri
Sunan Benang Sunan Murya
Sunan Ngudung lan Kuduse
Sunan Gunungjati prapta
ambêkta nak putunya
kinèn ngèstrèni sadarum
kalamun Ki Sèh Malaya

ing mangkya jumênêng wali
nama Panêmbahan Sunan
Jagamara ki parabe
panutub wali sadaya
mangkana Jêng Susunan
Ngampèlgadhing gêrah sêpuh
wus anguntir ing kamuksan

seda Sunan Ngampèlgadhing
kang para wali sadaya
anyalatakên layone
sinarèkakên saksana
anèng ing Ngampèldênta
pra wali para makêdum
ngiringkên layon sadaya

wus sampurna ingkang lalis
Sunan Drajad putranira
kang gumantya têngga Ngampèl
mangkana nagari Dêmak
sangsaya arjanira
kang para wali wus rêmbug
atandang yuda kanaka

Punika taksih wontên candhakipun kasêbut ing Sêrat Babad ôngka 2.