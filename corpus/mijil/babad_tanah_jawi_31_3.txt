sang pandhita angandika aris
lungguha sutèngong
paran sêdya sira praptèng kene
ya ta matur rahadèn wotsari
môngsa borong mangkin
inggih sang awiku

sadèrènge kawula tur uning
saosiking batos
kawuningan inggih sêdayane
ing rèh mobah mênêng lawan mosik
karêntêging ati
kuningan sêdarum

bênêr kaki aturira iki
apa pedah ingong
ya si kaki atapa nèng kene
mangan bêrbêkane kayu aking
yèn tan wruha kaki
durunge tinutur

angur aja pitêkur nèng ardi
mucak amiranggon
marma sira prapta anèng kene
munggah marang pêngajaran iki
sira iku kaki
dhapur prang kaburu

iya mungsuh kadangmu pribadi
marma sira mangko
maring wukir arsa mèlu radèn
adhêdhukuh nuntumakên gêni
apa iya ugi
mangkono karsamu

Radèn Suruh umatur wotsari
pan inggih sayêktos
salêlugut tan wontên sisipe
sêdayane kawuningan sami
sasêdyamba nênggih
pan sampun kawêngku

kyai ajar mèsêm dènnya angling
lah ta putraningong
wus sun trima sêdyanira anggèr
rèhning arsa mèlu mangun tèki
sira ingsun pênging
karsanira iku

aja sira kaki mèlu nêpi
marang raganingong
mapan sira tan winênang radèn
yèn mèlua atapa nèng wukir
dadi cupêt kaki
ya turuning ratu

panjênêngan ratu tanah Jawi
satêmahan pêdhot
Radèn Suruh alon ing ature
inggih jasad kawula samangkin
saèstu nglampahi
ing karsa sang wiku

kyai ajar sêmana lon angling
iya putraningong
lah idhêpên tuduh ingsun anggèr
sira ngetan bênêr tumuli
lakunira iki
besuk yèn anêmu

wite maja uwohe sawiji
apait kang raos
sira nuli amandhêga age
banjur sira dhêdhukuha kaki
aywa ta gumingsir
têtêpa nèng ngriku

wruhanira iku kaki benjing
pan dadi kêdhaton
pan ing têmbe dadi praja gêdhe
kayu kêpuh ingkang gêdhe benjing
pêrnahira kaki
dadi alun-alun

wus pinêsthi sira iku benjing
ing dewa kang kaot
dadi damar ing praja yêktine
iya jênêngira madêg aji
wruhanira kaki
saturun-turunmu

iya dadi ratu tanah Jawi
nora nganggo towong
pan amêngku nungswa Jawa kabèh
lah ta kaki wis aja prihatin
iya sira benjing
amalêsa ukum

marang Ratu Pêjajaran iki
nanging ta samêngko
nora kêna malês sira anggèr
durung môngsa ing wêktu saiki
lan maninge kaki
yèn sira tan wêruh

iya marang jênêng ingsun iki
sayêktine ingong
dudu ajar ingkang satêmêne
apan putri Pêjajaran mami
ari ngong tumuli
eyangira iku

apêputra ramanira kaki
kang lena linaboh
pramulane sun lunga purwane
saking nagriningsun pan ing nguni
kacarita mami
putri luwih ayu

salumahe ing satanah Jawi
tan ana kadyèngong
amung ingsun ingkang ayu dhewe
sakabèhe sagunge para ji
anglamar ing mami
nanging sun tan ayun

iya ingsun datan arsa krami
gya dinukan ingong
kangjêng rama asangêt dukane
nuli ingsun rasa-rasa ngati
akarya grah galih
marang rama ibu

ingsun nuli alunga ing wêngi
atinggal kêdhaton
mêtu ngurung-urunging banyune
mêtu jaba mring alas sun nuli
nurut iring wukir
lakuningsun darung

gunung Kumbang nuli sun unggahi
praptèng pucuk ingong
ya ta ana kayu cêmarane
siji iku sun goni atèki
maka iku maksih
rupane kang kayu

gya ki ajar nulya salin warni
warnanira wadon
sakêlangkung kang wônda ayune
kasor kabèh widadari swargi
mêncorong lir sasi
ping patbêlas nuju

gêbyaring sarira anêlahi
umancur tinonton
kagyat Radèn Sêsuruh duk anon
duk umiyat citrane sang putri
jêngêr tan kêna ngling
supe susahipun

marma mangkana dene salamining
dèrèng nate anon
warna kadi sang putri ayune
sanalika aliwung ing galih
sirna kang prihatin
sura mring sang ayu

marêpêki Radèn Suruh nuli
kang asta anggayoh
sang rêtna yu anginggati age
sarwi angling lah arsa punapi
mundur tilar krami
lir wong wuru gadhung

hèh elinga radèn sira mangkin
têka lali gatos
amung sira kerut warna bae
wong punapa kaya awak mami
sun tanya sirèki
apa ta satuhu

iya sira ngarêpakên mami
radyan wuwuh wirong
saya ngudi sêmana karsane
sang rêtna yu mèsêm ing jro galih
radèn marêpêki
pan arsa anubruk

sang dyah musna wus datan kaèksi
sêmana sang anom
ing nalika sang rêtna icale
nibèng kisma asangêt tan eling
wus adangu nglilir
pêpungun angadhuh

dhêlêg-dhêlêg jêngêr tanpa angling
katingal sang sinom
kadya ana sumandhing ciptane
ingkang karya abrôngta wiyadi
saking sruning brangti
lingnya tanpa dunung

marang ngêndi paranira gusti
musthikaning sinom
ginawaa mirah gêgêbale
anjalmaa kaping sapta gusti
kawula dêdasih
dhatêng kusuma yu

tega têmên atilar ing dasih
kang sangêt anglamong
marang ngêndi paranira anggèr
bok iyaa tolih ing dasih
ingkang sangêt agring
ulun amit lampus

kyai ajar gunung Kumbang nuli
ya ta prapta gupoh
apan sampun warni ajar manèh
wus busana lir wiku sayêkti
anyêkêli kudhi
sêpuh kêmpong pikun

Jaka Suruh wau aningali
mring ajar wêspaos
wus alinggih ki ajar praptane
radèn putra emut ingkang galih
sigra anungkêmi
mring pada sang wiku

sarwi matur waspanya drês mijil
maring sang pilunggoh
sarwi matur ngaturkên sêtyane
ulun nuwun apuntên ing sisip
ngandika sang yogi
wis aja winuwus

wus jamake uwong kakung gusti
karêm wanodya nom
ingkang luwih endah ing warnane
apan uwis bubuhaning dasih
mung pitutur mami
marang sira iku

lakonana kaki dèn sayêkti
ing pituduh ingong
pan tinêkan kajatkira têmbe
samubarang karsanira kaki
mapan ingsun iki
manungsa satuhu

saking bangêt amêrtapa mami
marma luwih ingong
ingkang apês jalma iku radèn
yêkti nora wêruh marang mami
lan winênang mami
bisa rupa jalu

lawan wênang sun rupa pawèstri
bisa tuwa anom
luput lara kêlawan patine
besuk ingsun tumêka ing pati
prapta jaman akir
kiyamat ngong lampus

besuk sira patêmon lan mami
wus karsèng Hyang Manon
nanging nora nèng kene ênggone
gon sun têmu lawan sira benjing
kalamun sirèki
wus umadêg ratu

nèng Tasikwêdhi ngong madêg aji
sira madêg katong
nèng Mêtaram tanah Jawa angrèh
ingsun angrèh sagunging dhêdhêmit
sira iku benjing
angrèh jalma iku

ing sanungsa Jawa sadayèki
ingsun angêdhaton
Pêmancingan kêraton ngong têmbe
angrèh sagung ratuning dhêdhêmit
ing sanungsa Jawi
kabèh karèh mring sun

nanging ingsun angawula benjing
mring turunmu katong
jêr turunmu madêg ratu têmbe
anèng Jawa linuwih samya ji
kêratone luwih
ngèstupada ingsun

wruhanira kaki iku benjing
singa madêg katong
ingkang mêngku tanah Jawa kabèh
apan iya dadi laki mami
dipun èngêt kaki
lawan manèhipun

lamun sira amanggiha kardi
undangên wak ingong
iya ingsun nuli prapta anggèr
lamun ana surak tawang benjing
ingsun ingkang prapti
kaki lakuningsun

apa barang karsanira benjing
nora kari ingong
jêr kaprintah marang sira têmbe
pa karyamu para jin tan kari
pangrèhira dadi
lumadi karyamu


lah ta uwis mangkata tumuli
ngetana ywa menggok
lakunira aja nolah-nolèh
anjujuga sira lurah radin
arane nêgari
pan ing Singasantun


nanging poma wêkas ingsun kaki
mring sira sayêktos
têguhêna jro atimu anggèr
sampun têlas sagunging wêwêling
amit sang apêkik
mundur saking gunung


Durma
Radèn Suruh sigra têdhak saking arga 
-
lampahnya tan anolih
lan sarowangira
tiyang satus kèhira
anêrajang wana giri
wêwêlingira
ki ajar kang kaèsthi


rêreyongan samarga raja pinutra
datan kawarnèng margi
rahadèn ararywan
anèng ngandhaping maja
uwohe namung sawiji
radèn ngandika
jupukên woh puniki


wus ingambil katur sêksana dhinahar
raosipun apait
rahadèn ngandika
sanak ingsun sêdaya
ingsun dhêdhukuh nèng ngriki
padha babada
karyaa pondhok sami


sun arani ing Majapait kang desa
ya ta wong satus sami
tumut adhêdhêkah
sami akarya wisma
anèng wana Majapait
sira rahadyan
mêluku têgil sabin


sabên dina babad wana karya sawah
kathah tiyang kang prapti
lajêng tumut wisma
apan sami kêrasan
awisma ing Majapait
sangsaya lama
saya kèh jalma prapti


ngadêgakên pasar gêng kadi nêgara
pandhe kalawan gêndhing
sayang myang kêmasan
pra sudagar kèh prapta
kêrasan nèng Majapait
lajêng awisma
murah sandhang lan bukti


arjanira wus sami lawan nêgara
ingaran Majapait
apan wus kaloka
kalok kajana priya
nêgari ing Majapait
jêmbar arata
sagung tinanêm dadi


anêngêna ingkang lagya atêtruka
gênti ingkang winarni
sira Arya Bangah
nêgaranira rusak
ing Si Galuh dèn lurugi
dene Sang Nata
Siyungwênara 
- nênggih


ngirid bala saking nagri Pêjajaran
tan winarna prangnèki
Si Galuh wus bêdhah
dene Nata Jajaran
wong cilik dipun boyongi
sampun jinarah
sagung isining puri


Arya Bangah apan lumayu mangetan
langkung kawêlasasih
wau lampahira
datan kawarnèng marga
anjujug ing Majapait
datan winarna
ing marga sampun prapti


Majapait wau ta Ki Arya Bangah
panggih lawan kang rayi
Jaka Suruh sira
sami arêrangkulan
adhuh kakang kadang mami
margi punapa
dene kesah pribadi


Arya Bangah umatur anênggak waspa
yayi nêgara mami
ing Sigaluh bêdhah
dening Siyungwênara
sêdaya dipun jarahi
dene manira
kêcandhak angêmasi


ing wartane Sang Aprabu Pêjajaran
kêtiga ngarêp niki
apan yayi sira
kang arsa linurugan
anggêcak ing Majapait
kêlamun rêmbag
lah ta yayi suwawi


Pêjajaran yayi nêdha linurugan
rinêbut ing ajurit
Rahadèn Sêsêdhah
langkung wlas mring kang raka
lah inggih kakang suwawi
mring Pêjajaran
sami pêpulih gêtih


paman Nambi paman Wirun paman Bandar
têtiyang Majapait
saanane paman
pêkênira pêpêka
payo anglurug tumuli
mring Pêjajaran
pan wus mangsane iki


tan winarna rahadèn sampun lumampah
saha wadya prajurit
maring Pêjajaran
marga datan winarna
Pêjajaran sampun prapti
campuh 
- kang yuda
langkung ramening jurit


kadya singa sardula karti sampeka
lir buta môngsa daging
wadya Majalêngka
mirut wong Pêjajaran
tan wontên kang môngga pulih
larut kewala
wus kabêdhah kabêsmi


binoyongan sagunging wong Pêjajaran
maring ing Majapait
cacah wong somahan
tigang èwu pan ana
mangkya wus ana sakêthi
lan pitung lêksa
cacah wong Majapait


Kyai Wirun Nambi Bandar aturira
punika yèn marêngi
paduka rahadyan
jumênênga narendra
wontên kitha Majapait
anggêntosana
rama paduka nguni


duk rumiyin kang aprintah Pêjajaran
angrèh ing nungsa Jawi
mangkya Pêjajaran
gusti pan sampun sirna
yêkti kitha Majapait
kang gêntosana
aprintah nungswa Jawi


Radèn Suruh angling lah ta karsanira
ingsun têka umiring
wus jumênêng nata
Radèn Suruh punika
akêkutha Majapait
suyud sêdaya
sagung wong Majapait


ajêjuluk Sang Aprabu Brawijaya
Sang Arya Bangah nênggih
wus jinunjung lênggah
nama Arya Panular
Ki Wirun ran Wahan Patih
Nambi lan Bandar
sampun jinunjung sami


lênggah mantri lami-lami sri narendra
pan sampun asêsiwi
Prabu Anom sira
wisma salèring pasar
ki patih sampun sêsiwi
pêparabira
putrane kyana patih


Adipati Udara langkung prayoga
tinanêm ing Kêdhiri
ya ta lama-lama
Brawijaya
- pralina
Prabu Anom madêg aji
gumantya rama
Brawijaya wêwangi


Patih Wahan apan ta maksih agêsang
têtêp dados pêpatih
amomong sang nata
kawarnaa sêmana
sang nata arsa cêngkrami
marang ing wana
anggêrit banthèng jawi


Patih Wahan umatur dhatêng sang nata
patikbra yèn marêngi
sampun acangkrama
dhumatêng wanawasa
tyas ulun sangêt kuwatir
margi samangkya
têtiyang Majapait


inggih dèrèng suyud ing sêdayanira
miwah môncanêgari
dhumatêng paduka
tyas amba tan sakeca
sagung tiyang Majapait
lamun wus samya
suyud sêdaya radin


pan punika paduka cangkramèng wana
eca raosing galih
Brawijaya myarsa
kêlangkung dukanira
dhumatêng rêkyana patih
mawinga-winga
pasuryanira andik


pan kumêdut pêpadoning lathinira
talingan lir sinêbit
kadya anuwêka
ing jalma tanpa dosa
gya kundur sri narapati
manjing jro pura
warnanên ingkang nangkil


apan ana wong kadipatèn kang lama
nênggih ingkang wêwangi
Ki Ujungsabata
lêlurah kajinêman
winênang saba jro puri
sri nata duka
sigra manjing jro puri


tanpa larapan tundhuk aris aturnya
pukulun sri bupati
wau Patih Wahan
aturnya mring paduka
sangêt datanpa dêdugi
atilar krama
tan ngraos lamun patih


inggih
- têdah makèwêdi panjênêngan
paduka sri bupati
tiyang Majalêngka
tan wontên mêkatêna
anggêpipun mring sang aji
suyud sêdaya
jrih lair têkèng batin


duk rumiyin cuwa ngabdi ing ramanta
sagung tyas Majapait
mangke sri narendra
gumantya rama nata
suka tiyang Majapait
para punggawa
miwah para dipati


sami suka tuwin wadya lit sêdaya
tan wontên kang prihatin
jumênêng paduka
mirah sandhang myang boga
tan wontên cêngil-cinêngil
tiyang kang dagang
akathah ingkang prapti


sami muji angalêm sagung manungsa
kang karèh Maospait
tan wontên sumêlang
miwah tyang sanès praja
sêdaya prasami muji
pun Patih Wahan
rumiyin darbe janji


inggih kalih rama paduka sang nata
sarêng sapati urip
rama tuwan seda
pun patih botên bela
dados tiyang cidra janji
pun Arya Wahan
dosane kaping kalih


kang rumiyin abôngga dhatêng narendra
ping kalih cidra janji
yèn suwawi karsa
pun patih kabelakna
dhatêng rama sri bupati
angsala swarga
patinipun pun patih


inggih margi paduka kang mêjahana
asuka sri bupati
dènnya amiyarsa
ature Jung Sabata
dhumatêng sri narapati
dyan pinaringan
dhuwung dhatêng sang aji


wastanira dhuwung Kyai Jangkungpacar
iki wrangkakna aglis
marang kêpatihan
iya Ujung Sabata
atur sêmbah 
- nulya amit
mêdal ing jaba
wus surup sang hyang rawi


Jung Sabata wus tumamèng kapatihan
wêtara têngah wêngi
Kyana Patih Wahan
apan dèrèng anendra
akalihan ingkang rayi
Ki Arya Wahan
angling marang kang rayi


dèn prayitna sira yayi ariningwang
ing mêngko ana maling
wus karsaning dewa
yayi pan umur ingwang
mung kari sawêngi mangkin
pinundhut dewa
si raja brôngta kingkin


Asmaradana
lamun ingsun nora mati
ing sawêngi iki iya
pêsthi dawa umur ingong
ujar Prabu Brawijaya
dhahar atur kang salah
Ujung Sabata kang atur
apan ika wong durjana


kudu ginugu sang aji
lah iya môngsa bodhoa
ing karsanira sang katong
nanging mêngko yayi ingwang
prayoga umpêtêna
ana ing langitan iku
sagung uwong kêpatihan


padha akêmita sami
ing sawêngi mêngko padha
ya padha mêlèka kabèh
mêngko ana maling guna
ki patih sigra nendra
ing langitan pêrnahipun
anèng saluhuring kajang


Ujung Sabata angrampid
anjêjêp jawining lawang
miyarsa gumrah swarane
kang kêmit anèng paseban
dèrèng wontên anendra
ana maca ana ngidung
ana ingkang acarita


Ujung Sabata prihatin
kêlangkung kewran ing manah
ya ta amatêk ajine
sêsirêp si beganônda
ping tiga jêjêg lêmah
sarwi jungkir sirahipun
anyaut lêmah 
- ping tiga


dènira anyaut siti
sêksana kinarya balang
marang kang kêmit sakèhe
ingkang kêmit sami nendra
rêbah pating sulayah
dènnya turu lir wong lampus
sigra pun Ujung Sabata


malêbêt ing dalêm aglis
anjujug ing pasarean
ki patih datan kêpanggoh
ya ta Ki Ujung Sabata
kewran sajroning nala
angangên-angên ing kalbu
yèn ki patih rêmên kuda


Ujung Sabata nulya glis
sêksana marang gêdhogan
nguculakên kuda age
kuda giro anèng latar
bêrngingih swaranira
kagyat ki patih angrungu
sigra nguwuh gamêlira


wong kêmit tangia aglis
kuda ucul sing gêdhogan
iku lêbokêna manèh
Ujung Sabata uninga
yèn ki patih umpêtan
luhuring kajang gènipun
nulya wau pinêrpêkan


kajange winiyak ririh
sêksana Ki Jangkungpacar
anulya tinarik age
dhatêng Ki Ujung Sabata
iku pan gêgadhuhan
yêkti tan ana wong têguh
ya ta ki rêkyana patya


ki patih ginoco nuli
salaminira agêsang
tan pasah tilasing pandhe
samangke prandene pasah
nora nganti sêsambat
ki patih pan sampun lampus
ya ta Ki Ujung Sabata


mundur lajêng malbèng puri
umarêk sri naranata
katur sêdaya solahe
langkung tyas marwata suta
enjinge kawarnaa
ya ta dhawuh sang aprabu
tilarane kyana 
- patya


binoyong malêbèng puri
kinèn wisma ing jro pura
wus misuwur pawartose
lamun ki patih palastra
cinidra duratmaka
kyana patih putranipun
Ki Adipati Udara


sampun amiyarsa warti
sedanira ingkang rama
awit karsane sang katong
ki patih margane lena
dadya tyasira nêmah
wani balela ing ratu
amèt silib ing pratingkah


mangkana winarna malih
Sang Aprabu Brawijaya
anutugakên karsane
acangkrama marang wana
miwah sagung punggawa
anggêrit buron wana gung
sang nata kêlangkung suka


wus adate wong cangkrami
ambêbêdhag buron wana
sami nêkakkên sukane
supe rumêksèng narendra
watak wong mangun suka
sang nata dènnya bêburu
pisah lawan wadyabala


sang nata kantun pribadi
amung lawan para garwa
eca kasukan sang katong
mangke ingkang kawarnaa
putranira ki patya
Dipati Kêdhiri wau
kang nama Radèn Udara


wibawa kêlangkung mukti
dhèrèk bêburu mring wana
sêdya anyillib karsane
lajêng anitih turôngga
sarwi amandhi tumbak
nandêr prapta gèn sang prabu
wau Dipati Udara


angêmbat lawung kumitir
Brawijaya linarihan
jaja anrus walikate
gègèr wadya panggrogolan
gumuruh mawurahan
wadya gung wus sami kumpul
angurmat layon narendra


kunêng 
- layoning nêrpati
putranira sri narendra
Radèn Adaningkung mangke
ingadêgakên narendra
gumanti ingkang rama
mring wadya ing Majalangu
arja jênênging narendra


sang nata sampun sêsiwi
Hayam Wuruk namanira
gumanti marang ramane
wus pêputra miyos priya
Lêmbu Misani rannya
diwasa gumantya ratu
patihe Dêmung Pawular


lami-lami asêsiwi
gumanti umadêg nata
Radèn Bratanjung namane
wus alami apêputra
Radèn Alit kang nama
diwasa gumanti ratu
nama Prabu Brawijaya


Gajahmada kang pêpatih
mungkasi ing Majalêngka
pan jênêngira katong
langkung arjaning nêgara
kèdhêp parentahira
angrèh para ratu-ratu
sumiwi mring Majalêngka


sêmana sang nata guling
ing dalu apan supêna
katingal jro supênane
ing malêm Anggara Mulya
sang nata palakrama
kalawan wanodya ayu
putrane Sang Natèng Cêmpa


sajagad datanpa tandhing
warnanira sang kusuma
sawungunira asare
enjing wau sri narendra
miyos siniwèng bala
têdhak lênggah sitiluhur
siniwi ing wadyabala


punggawa pêpak anangkil
tumênggung ngabèi dêmang
arya rôngga myang kaliwon
kyana patih munggèng ngarsa
sang nata angandika
mring Patih Gajahmadèku
hèh ta patih wruhanira


manira sare ing wêngi
katingal ingsun akrama
lan putri luwih ayune 
-
putrane Sang Natèng Cêmpa
hèh patih apa ana
praja rane Cêmpa iku
ki apatih atur sêmbah


kawula myarsa dewaji
nêgari Cêmpa punika
pamyarsa kawula mangke
pêrnahipun tanah sabrang
dene nêgari Jawa
ngandika malih sang prabu
maring Patih Gajahmada


yèn mangkono sira patih
maranga nêgara Cêmpa
sun utus sira wiyose
nglamara putri ing Cêmpa
iku patih dèn kêna
mêtua Grêsik sirèku
ki patih matur sandika


sang nata jêngkar tinangkil
malêbêt ing dhatulaya
ginarêbêg para sinom
sêlir kêlawan bêdhaya
para mantri wus bubar
sêdaya sampun umantuk
kawarnaa kyana patya


sampun umangkat sira glis
praptèng Garêsik lampahnya
wus anumpak palwa age
alayar dalu lan siyang
tan kawarna ing marga
praptèng Cêmpa lampahipun
wus marêk Sang Natèng Cêmpa


sang nata lagya tinangkil
pêpak sagunging punggawa
kêsaru wau praptane
Kyana Patih Gajahmada
lajêng tumamèng ngarsa
angandika sang aprabu
lah sira sapa kang prapta


Gajahmada Kyana Patih
matur sarwi awotsêmbah
pukulun gusti sang katong
gusti kawula dinuta
Sang Prabu Brawijaya
narendra ing Majalangu
kang mêngku rat tanah Jawa


ulun kang sudi mêstani
pun Apatih Gajahmada
ingkang dados wêrangkane
wondene lampah kawula
dinuta 
- nyaosêna
nuwala kunjuk sang prabu
cinaosakên kang sêrat


sigra tinampan kang tulis
binuka sinuksmèng driya
sampun kaèsthi rasane
têmbunge ponang nuwala
anglamar ingkang putra
wusira pêmaosipun
sang nata alon ngandika


hèh ta Patih Majapait
alèrèha pamondhokan
sampun pinêrnah kuwone
sang nata kundur ngêdhatyan
winarna sri narendra
pan têtiga putranipun
pêmbajêngira wanodya


panggulunira pawèstri
priya pan wuragilira
pêmbajêng endah warnane
sang nata praptaning pura
pinêthuk ingkang garwa
lênggah jinarwanan sampun
yèn ingkang putra linamar


kang putra dipun dhawuhi
kusuma yu kang pangarsa
sangêt ajrih ing ramane
umatur sumôngga karsa
lajêng kinèn samêkta
sang rêtna samêkta sampun
kang ibu angêmu waspa


gumêrah tangis jro puri
wus samêkta sêdayanya
gêgawanira sang katong
dhumatêng ing putranira
êgong sêkar dalima
rata gêrbong bale lumur
tuwin titihan pranggitan


awasta ki jêbadbèdri
ki bêlawong warni panjang
kang ginawakkên putrane
pawongan lan rajabrana
busana wastra rêtna
sang nata sigra adhawuh
nimbali rêkyana patya


prapta ngajêngan nêrpati
ki apatih ingandikan
lah uwis gawanên age
iku patih anak ingwang
lan 
- iki layang ingwang
aturêna sang aprabu
sutèngong ing Majalêngka
Gajahmada awotsari
sêksana sigra umangkat
sang putri binêkta age
sang prabu ngatêrkên putra
datan kawarnèng marga
ing pasisir sampun rawuh
sigra anumpak baita


sang nata wangsul pasisir
ya ta Patih Gajahmada
ngriyinakên utusane
kinèn ngaturi uninga
dhatêng Sang Brawijaya
yèn sang putri anèng ênu
tan kawarna polahira


sang nata ing Maospait
parentah akarsa mapag
dhatêng sang putri praptane
mring Garêsik sri narendra
wus budhal sri narendra
sawadyabala gumuruh
ing Garêsik sampun prapta


Patih Gajahmada prapti
kyana patih sampun têlas
saking ing palwa udhune
sang kusuma wus binêkta
mring Patih Gajahmada
sampun panggih lan sang prabu
nuwala katur sang nata


winaos sinuksmèng galih
têmbunge sampun kadriya
sêdayane ing ungêle
suka tyasira narendra
sigra sang nata mapag
ing praptanira sang ayu
wus panggih têmpuh ing tingal


lir panjang putra upami
tumibèng sela gêgilang
sarêng kumêpyur kalihe
sang rêtna sigra anêmbah
ngaras pada narendra
sang rêtna nulya sinambut
dhumatêng sri naranata


sigra ingêmban tumuli
lajêng binêkta aminggah
dhatêng titihan garêbong
sang nata nitih kalihan
sêksana sigra budhal 
-
kundur dhatêng Majalangu
kanthèn asta lan kang garwa


Kinanthi
tabuhan turut dêlanggung
nèng marga datan winarni
prapta nêgri Majalêngka
lajêng malêbêt jro puri
datan kawarna sêmana
lajêng sami alulut-sih


siyang dalu pulang lulut
datatita linging nguni
kocapa nêgari Cêmpa
kêtamuan sri bupati
ran Maklum Brahim Asmara
wus apanggih lan sang aji


lajêng sami tata lungguh
angling wau Maklum Brahim
dhumatêng Sang Natèng Cêmpa
lingira arum amanis
pramilane kula prapta
wus karsa Rabul Ngalamin


tuwan Islama sang prabu
yèn tuwan botên agami
sangêt bêndune Suksmana
mangkana sri narapati
ing Cêmpa anut kewala
sampun Islam sri bupati


lan sawadyabalanipun
têtêp nut agama suci
Maklum Brahim tinariman
atmajanira pawèstri
kang tinarimakkên mangkya
putra kang panênggak nênggih


sêmana sampun adhaup
kêlawan Sèh Maklum Brahim
wus alami winurcita
Sang Natèng Cêmpa ngêmasi
sasedanira sang nata
kagêntèn putra wuragil


jalu kang umadêg ratu
wontên ing Cêmpa nêgari
Sèh Maklum Brahim Asmara
dados ipene sang aji
Sèh Maklum Brahim Asmara
sampun pêputra kêkalih


sami miyos jalu bagus
nêngêna datan winarni
ing nungsa Jawi kocapa
nêgari ing Majapait 
-
kêlangkung gêmah raharja
murah sandhang tuwin bukti


tulus kang sarwi tinandur
tan ana dursila juti
wadya lit tyasira eca
jênênge Brawijaya Ji
anèng nêgri Majalêngka
sigêgên datan winarni


wontên malih kang winuwus
kang anèng têngah wanadri
kacatur wontên rêksasa
lan sadulure rasêksi
apan iya roro sanak
kêkalih sami mêrtapi


sawiji dina anuju
rasêksa lawan rasêksi
nênggih sami jêjagongan
ya ta ngucap ni rasêksi
dhumatêng ing kakangira
ingsun kakang arsa laki


lan Sang Prabu Majalangu
Brawijaya kang wêwangi
kaya ngapa pêkênira
ki rasêksa lingira ris
dene sira tanpa ngrasa
arsa laki lan sang aji


bêcik yèn ayun sang prabu
rupamu kaya mêmêdi
rambutira jatha gimbal
siyungira amêringis
sacarak sisih dawanya
arsa laki lan sang aji


kang mêngku nungsa Jawèku
sinêmbah samaning aji
tanah Jawa tuwin sabrang
para ratu atur putri
padha ayu endah-endah
tur padha putraning aji


kabèh padha ayu-ayu
lamun padha ngombe warih
apan katon lêr-êlêran
saking kuninge gumrining
lah ta yayi kaya ngapa
yèn sira arsa pêpanggih


lan Sang Prabu Majalangu
pan sira rupa mêmêdi
sang rasêksi sigra ngucap
kakang ingsun apan bangkit
amalih awarna endah
sêksana amalih
- warni


arupa wanodya ayu
ingkang kaya widadari
ki rasêksa suka-suka
umiyat warnaning ari
gumuyu acukakakan
wus kêrasa ati mami


sira yayi bisa mèlu
duwe waris tanah Jawi
yèn tumêka sutanira
sang rasêksi alon angling
muga kakang katêkana
kang adadi sêdya mami


lah mara yayi dèn gupuh
manjinga marang nêgari
bage yayi apanggiha
lan Sang Natèng Majapait
sira pêputra alanang
ingkang bagus tur apêkik


yayi ingsun asinau
momong kaponakan benjing
ngong têdha dewa kang mulya
muga benjing suta mami
muga yayi ngluwihana
sagunge para prajurit


ing nungsa Jawa sêdarum
lan sakèhe tapa mami
kabèh ingkang kuna-kuna
sun wèhakên anak mami
iku ta panêdhaningwang
lah uwis mangkata yayi
ngaliha nama sirèku
Ni Endhang Sasmitawati
ni endhang sêksana mangkat
nêmbah lèngsèr saking ngarsi
marang nêgri Majalêngka
lampahira sampun prapti


kandhêg anèng pasar agung
kathah uwong aningali
duk lagi ramening pasar
nêgari ing Majapait
sagung wong kenyut kang warna
sêdaya ingkang ningali


lanang wadon anèm sêpuh
buruh bakul lan dêdungik
mondrèng miwah sambiwara
tilar dodolane sami
sakathahe kang tumingal
sami narka widadari


saking suwarga tumurun
cahyane
- wong pasar sami
kucêm pucêt tanpa cahya
mung ni endhang andhèwèki
cahyane mancur lir wulan
kang lagya purnamasidi


sumunu cahyanya mancur
Ni Endhang Sasmitawati
saking sangêt panêdhanya
tinêkan sasêdyanèki
ing sakarsanira dadya
istijrade andhatêngi


lagya sineba sang prabu
pêpatih punggawa mantri
lajêng ngubêngi nêgara
miyos ing pasar sang aji
ginrêbêg sagung punggawa
bupati mantri prajurit


sang nata ningali wau
ni endhang rinubung jalmi
kyana patih atêtanya
têdhak saking ing turanggi
marêpêki sarwi ngucap
lah ta iki wong punapi


kandhêg ing kene rinubung
ing ngêndi wismanirèki
lawan sapa aranira
seje lan wong akèh iki
ni endhang alon turira
inggih ta ulun puniki


têtiyang saking ing gunung
wondening wastamba gusti
Ni Endhang Sasmitawatya
prapta ulun arsa ngabdi
dhatêng Prabu Brawijaya
kya patih matur sang aji


ing solah sêdaya katur
sang nata lajêng siniwi
lênggah anèng pagêlaran
kya patih kinèn nimbali
mring ni endhang praptanira
tan dangu praptèng ngarsa ji


sang nata sarêng andulu
kêsmaran sajroning galih
mulat warnane ni endhang
dhinawuhan nunggil linggih
kêlawan parêkan inya
praptèng pura minggah sêlir


kêlangkung sihe sang prabu
ni endhang nulya garbini
kêlawan sri naranata
anyidham kaworan nênggih
sangêt 
- dènnya amêminta
gêcok mêntah lawan gêtih


ambêbana mring sang prabu
amothah ing siyang ratri
tan bêtah sri naranata
pinintanan siyang ratri
ya ta lajêng pinaringan
sêmana wau binukti


nulya ngêrik endhang wau
jatha gimbal rikmanèki
sacarak sisih siyungnya
mulya rupane rasêksi
gègèr sajro dalêm pura
sangêt duka sri bupati


sang nata angêmbat lawung
endhang arsa dèn larihi
gya lumajar nyai endhang
mantuk ing kayangannèki
wus dumugi ing sêmaya
babar ingkang jabang bayi


miyos jalu putranipun
bagus cahyanira wêning
beda lawan ibunira
lajêng sinungan wêwangi
Ki Dilah pêparabira
dadah dulang dèn rumati


lami-lami wayahipun
ki jaka madhêp birai
ya ta apitakèn bapa
saure kang uwa nênggih
iya ingsun ramanira
tan narima sang apêkik


hèh ta sira iku dudu
ni rasêksi kewran galih
amicarèng jroning nala
dhuh Ki Dilah suta mami
lamun ora sun waraha
lamun lunga anak mami


sapa kang kelangan sunu
ni rasêksi angling aris
lah mênênga sutaningwang
mêngko sira sun tuturi
sêjatine ramanira
Brawijaya Majapait


ingkang yoga ing sirèku
nanging poma anak mami
aja sira awêwarta
bok sira dipun patèni
Ki Dilah alon turira
yèn mêkatên ibu mami


kula ngawula Sang Prabu

- Brawijaya Majapait
ingkang ibu angandika
adhuh gusti putra mami
anggèr aja angawula
iya marang sri bupati


mênama sira nak ingsun
anêmu wirang lan isin
Ki Dilah aturnya mêksa
sênadyan tan suka inggih
kula ibu èstu kesah
botên kenging yèn pinênging


dahat kapingin wak ingsun
angawula mring Sang Aji
Brawijaya Majalêngka
ingkang ibu duk miyarsi
dhumatêng aturing putra
sangêt dènnya dhandhanggêndhis


Dhandhanggula
kawarnaa Arya Dilah nuli
lèngsèr saking ngarsane bunira
ingampah tan bisa lèrèh
datan praduli tutur
Jaka Dilah mêksa lumaris
lêstari lampahira
tan kawarnèng ênu
prantèng nagri Majalêngka
sagung miyat dhumatêng sang rajasiwi
sêdaya sami cingak


lampahira praptèng pôncaniti
lajêng marêk sor waringin kêmbar
nèng ngriku sila lênggahe
kyana patih winuwus
Gajahmada ing Majapait
kalanira yun seba
Ki Dilah kadulu
ngalosod sor ringin kêmbar
kyana patih sêksana anulya angling
rare ing ngêndi sira


Jaka Dilah matur mring ki patih
ulun rare datan wrin pinôngka
tan wikan kawijilane
tan uning bapa babu
ulun inggih ingkang nusoni
kidang tuwin mênjangan
mrak ngêmuli ulun
kadya lêlayangan pêgat
sagènipun dhumawah badan puniki
lumembak ing satitah


Kyana
- Patih Gajahmada angling
bocah alas sapa aranira
lan paran dadi sêdyane
Jaka Dilah umatur
pan Ki Dilah wastamba gusti
karya ulun punika
praptèng Majalangu
sumêdya ngabdi sang nata
nadyan dipun kêrsakna dados pêngarit
ulun dhatêng sandika


Kyana Patih Gajahmada angling
lah Ki Dilah payo mring paseban
ingsun saosakên mangko
mring Nata Majalangu
kyana patih lumampah aris
Ki Dilah atut wuntat
praptèng ngarsa prabu
sang nata nuju sineba
pêpak andhèr sagunge punggawa nangkil
mantri tuwin satriya


Brawijaya sarêng aningali
hèh ta Patih Gajahmada apa
ya ing jaba pawartane
kyana patih umatur
ulun kamipurun atur wrin
wontên rare punika
asaling wana gung
tan uningèng yayah rena
namanipun Jaka Dilah nêdya ngabdi
dhatêng paduka nata


sri narendra angandika aris
hèh Ki Dilah lungguha ngarsèngwang
lan panakawan cilik wor
Ki Dilah pan dinulu
sasolahnya amambu galih
cahyanira Ki Dilah
lir wulan umancur
ri sêdhêngira purnama
laku linggih solah muna lawan muni
pracina trah kusuma


tan winarna laminira mangkin
sri narendra pan arsa cangkrama
anggêrit sangsam lan banthèng
babêrêg mring wana gung
Jaka Dilah umatur aris
marang Sri Brawijaya
pukulun sang prabu
arsa acangkramèng wana
kathah ingkang dados samaripun gusti 
-
wontên ing wanawasa


luhung cangkramèng lun-alun gusti
anggêrita sagung buron wana
sangsam Jawi miwah banthèng
ulun gusti kang sanggup
dhatêngakên buron wanadri
sagung isining wana
anèng alun-alun
Sang Brawijaya ngandika
rare cilik aturira marang mami
iya sun anti sira


lamun iku aturmu tan yêkti
pêsthi ingsun pisah murdanira
sun bêsèt carman ta mangko
ana ing alun-alun
tinontona wong Majapait
lah ta Dilah lungaa
dèn age praptamu
Ki Dilah nêmbah gya mentar
nulya kesah tumamèng marang wanadri
prapta ênggoning yayah


ni rasêksi kagyat aningali
ingkang suta prapta tinangisan
pinêngkul-pêngkul janggane
ni rasêksi amuwus
hèh Ki Dilah baya tan olih
suwita ing narendra
Natèng Majalangu
baya anêmu dêduka
ingkang putra Ki Dilah matur wotsari
kula dinutèng nata


anggiringa sato ing wanadri
ngalêmpaka ngalun-alun nata
ibu sang nata karsane
ni rasêksi amuwus
lah Ki Dilah muliha aglis
ingsun ingkang giringa
marang alun-alun
sagunge kang buron alas
andêlêna biyangira anèng wuri
anggiring buron alas


putranira Ki Dilah nulya mit
sigra lèngsèr wangsul mring nêgara
prapta ngalun-alun age
Sang Natèng Majalangu
ri sêdhênge siniwèng dasih
anèng ing pagêlaran
Ki Dilah andulu 
-
ingiring ing buron wana
sangsam kidang maesa banthèng lan kancil
samya munya sêdaya


yèn jalmaa sêdaya samya ngling
ngaturakên pêjah gêsangira
sumôngga karsa karsane
Sang Prabu Majalangu
sira Dilah umatur aris
dhuh gusti sri narendra
ngaturakên ulun
punika sagunging kewan
pan sumôngga ing karsa sri narapati
Brawijaya ngandika


nulya budhal sagung kang pra rabi
sami nitih kang pêdhati sinang
ki jêbadbèdri arane
sangsam ginêrit sampun
Brawijaya suka ing galih
salaminira gêsang
tan kadya puniku
kasukanira nèng dunya
katingal Ki Dilah kaprawirannèki
suka Sang Brawijaya


karsanira wau sri bupati
pan Ki Dilah kinulawisudha
jinunjung mantri lungguhe
winênangakên sampun
tampi dhawuh lan sinung nagri
sabrang tanah Palembang
jumênênga ratu
pinaring wadya salêksa
saking Jawi ingakên putra nêrpati
dibya pan kinasihan


kunêng mangke gêntya kang winarni
kang kocapa Risang Putri Cina
ingaturakên sang katong
dene putri Cinèku
luwih ayu warnirèki
kang carma maya-maya
lir gêdhah dinulu
kadi kartika gumêbyar
yèn adhahar katingal upa duk manjing
nèng jôngga upan-upan


Brawijaya sukanira ngênting
sinêngkakkên Rajaputri Cina
sampun dadya garwa anèm
sihira sakêlangkung
pramèswari ing Dwarawati
garwanira kang tuwa 
-
apan maksih kantun
ya ta pramèswari mular
nuwun pêgat ingulihna rama bibi
pan ingsun putri Cêmpa


Brawijaya angandika aris
ariningsun yèn sira tan arsa
maru putri Cina anggèr
yêkti iku sun tundhung
saking pura ing Majapait
Brawijaya nênurat
saraosing kalbu
wus kawrat sajro nawala
gya sinungkên marang Gajahmada Patih
nêmbah sigra tinampan


kyana patih wusnya tampi tulis
wus uninga sasmitaning nata
nulya lumampah sira ge
Garêsik kang jinujug
Arya Damar kalanirèki
mangkat ing Majalêngka
kandhêg lampahipun
nèng Garêsik pamondhokan
pan anganti wadine sri narapati
ingkang wus winangsitna


sigra prapta Gajahmada Patih
ing Garêsik cundhuk lawan Arya
Damar wau nulya lèngsèr
saking dènira lungguh
Patih Gajahmada sigra ngling
hèh ta Ki Arya Damar
manira ingutus
dhumatêng sri naranata
maringakên garwa dalêm ingkang mijil
saking nêgari Cina


myang surate Prabu Majapait
kinèn nêdhakakên dhatêng tuwan
sêksana tinampan age
mring Arya Damar sampun
ponang surat binuka aglis
winaca sinuksmèng tyas
kadriya kang têmbung
Arya Damar wus atômpa
titi tamat nuwalanya sri bupati
dhawuh mring Arya Damar


Arya Damar alon dènnya angling
dhuh Kiyai Patih Gajahmada
andika 
- matur sang katong
sêmbah ulun anuwun
bidhal kula kèndêl Garêsik
alama dèrèng layar
angantosi ulun
ing karsa sri naradipa
rèhning kula angabdi sri narapati
ewuh eman ing lampah


Kyai Patih Gajahmada mulih
dyan lumampah prapta ing nêgara
tumamèng Majapaite
wus tundhuk ngarsa prabu
Gajahmada umatur aris
pukulun sri narendra
ulun tuwan utus
dhumatêng ing Arya Damar
mitêdhakkên nuwala tuwin sang putri
nuwun pun Arya Damar


datatita lingira ing nguni
kang kocapa Arya Damar mancal
sigra binabar layare
anuju angin timur
palwanira lumampah aglis
pan anglir pendah kilat
ing Palembang rawuh
lajêng minggah ing dharatan
Arya Damar lajêng têtêp madêg aji
anèng nagri Palembang


ênêngêna kang madêg nêrpati
nèng Palembang Cêmpa kang kocapa
Sèh Maklum Brahim putrane
kêkalih samya jalu
ingkang sêpuh wastanirèki
kêkasih Radèn Rahmat
ingkang anèm wau
Radèn Santri namanira
Raja Cêmpa putrane wau winarni
nama Radèn Burerah


Radèn Rahmat sêmana apamit
mring kang paman sang raja ing Cêmpa
tanapi wau arine
Rahadèn Rahmat matur
mring kang paman anuwun pamit
kawula arsa kesah
anuwun pangèstu
badhe dhatêng tanah Jawa
atêtuwi mring jêng uwa Majapait
Raja Cêmpa ngandika


sun lilani iya sira 
- kaki
nanging arinira iku nyawa
sira gawaa karone
saparan aja kantun
Ki Burerah kêlawan Santri
iku wawêkas ingwang
aja salah dunung
ya ta sampun sinangonan
risang putra katiga sami ngabêkti
sigra mangkat sêdaya


wus anitih baita lumaris
layar nêngah marang nungsa Jawa
ing marga tan winiraos
wus prapta Majalangu
dyan cumundhuk lawan sang aji
praptane putra tiga
sukèng tyas kêlangkung
mring nata binujakrama
tan winarna lamine nèng Majapait
apan sampun sawarsa


kawarnaa wusing lami-lami
Radèn Rahmat sêmana akrama
punika antuk putrane
Wilatikta Tumênggung
pan kêkalih putranirèki
Tumênggung Wilatikta
èstri kang pêmbayun
awasta Gêdhe Mênila
apan sampun pinanggihakên tumuli
kêlawan Radèn Rahmat


kang taruna wasta Radèn Sahid
jalu bagus cahyane gumawang
jangkêp kêkalih putrane
Rahadèn Rahmat wau
wus apamit dhatêng nêrpati
awisma Ngampèldênta
dènira dhêdhukuh
wau ingkang kawarnaa
Radèn Santri lan Radèn Burerah nênggih
wus sami palakrama


apan angsal atmajanirèki
Arya Teja kêkalih putranya
sami wanodya kalihe
samya yu warnanipun
ingkang sêpuh kalap Dyan Santri
dene ingkang taruna
pan kagarwa sampun
dhumatêng Radèn Burerah
radèn kalih apan sami nyuwun pamit 
-
dhatêng Sang Brawijaya


apan arsa dhêdhêkah Garêsik
radèn kalih wus sami ngidenan
datan winarna solahe
wus sami adhêdhukuh
radèn kalih anèng Garêsik
wau kang kawarnaa
molananyar rawuh
saking Arab tanah Judah
apêparab Sèh Wali Lanang ngêjawi
anjujug Ngampèldênta


Brawijaya alon ngandika ris
juru tênung ajar myang pandhita
nujum ramal ladunine
benjang sapungkur ingsun
apa ana ingkang gumanti
satêrah turun ingwang
ana Majalangu
ingkang jumênêng narendra
dhawuh ingsun lah mara jawabên sami
sêdaya aturira


dhuh sang nata kantun tigang iji
têdhak tuwan inggih madêg nata
gumantya nata badhene
pan dados nata agung
pan ing têmbe ngalih nêgari
maksih turun narendra
ngêdhaton Mêtarum
kèdhêp sagunging wong Jawa
sami seba sêdaya dhatêng Mêtawis
ratu tanpa sisihan


sri narendra bubaran tinangkil
sigra kundur marang ing kêdhatyan
kêpanggih lawan garwane
gya pramèswari tundhuk
lawan putri ing Dwarawati
tan pisah sinisihan
dènnya karon lulut
warnanên mangke sang nata
gêrah sangêt rajasinganên sang aji
alami tan sineba


sakèh usada tan na nêdhasi
gêrahipun sampun tigang côndra
datan ana ing sênggange
ing wayah tabuh têlu
amiyarsa swara tan kèksi
wau sri naranata
kang
- swara ngling arum
yèn sira arsa waluya
hèh sang nata gêrahira iku nênggih
anganggoa wong Wandhan


ngulatana uwong Wandhan kuning
sumangsane sirèku ngagêma
pinêsthi mulya gêrahe
kagyat tumulya wungu
sri narendra ing Majapait
gya kinèn angupaya
wong Wadhan nulyantuk
bêbêktan saking ing Cêmpa
parêkannya Nimas Ratu Dwarawati
boyongan saking Wandhan


cinarita putri Wandhan kuning
kamulane anèng nagri Cêmpa
nalika Wandhan bêdhahe
ya ta sira sang prabu
ponang Wandhan dipun sarèni
sapisan nulya waras
gêrahnya sang prabu
salaminira sang nata
anyarèni ing kênya tan kadi mangkin
ing mangke kang sarira


nulya wawrat Risang Wandhankuning
sampun lami jangkêp ing sêmaya
sêksana babar putrane
jalu warnanya bagus
cahyanira amindha sasi
ri sêdhêngnya purnama
wus katur sang prabu
yèn Ni Wandhankuning babar
miyos jalu warnanira langkung pêkik
cahya anglir sêsôngka


gya pinundhut ingkang jabang bayi
de sang nata pinangku winangwang
tuhu binagus warnane
angandika sang prabu
marang bala ing Majapait
lah sira timbalana
iya mitraningsun
sira Ki Buyut Masahar
juru sawahira mangke sri bupati
tan dangu praptèng ngarsa


Brawijaya sigra dènnya angling
hèh ki buyut sira ing Masahar
ambilên jabang bayine
sira gawea
- sunu
apan sira nora nganaki
wêkas ingsun ing sira
yèn jangkêp sawindu
rare iku patènana
aja sira ngêlirkên wawêkas mami
sun supatani sira


pramulane wêkas ingsun gati
marang sira iya rare jabang
si juru tênung wêcane
pan iku dadi ratu
tur angrusak ing jênêng mami
ki buyut ing Masahar
sigra amit mantuk
kang jabang bayi binêkta
praptèng wisma ni buyut bungah kêpati
amanggih putra priya


warnanira dinulu apêkik
mapan nyata wijiling kusuma
nyai buyut langkung sihe
dènira darbe sunu
pan dinadah dinulang nênggih
esuk sore kapêksa
myang pangrêksanipun
ni buyut pinôncawara
polahira kadi putrane pribadi
ing dalu kinêmitan


anak putu ingkang sami kêmit
sarupane tiyang pasawahan
kang jalu kêmit dalune
kang èstri mara esuk
miwah sore sami nyênyangking
karya êmpon-êmponnya
lawan lisahipun
miwah ambêkta dhaharan
pan gumêrah akathah kang ngêladèni
ing dalu lawan siyang


gêdêring wong lir wong darbe kardi
kyai buyut langkung sukanira
amarwata suta tyase
ya ta pan sampun puput
jabang bayi dipun wêstani
Radèn Bondhan Kêjawan
dènira ki buyut
kang jabang bayi sêmana
lir ginege glis agêng kathah kang warsi
wus umur kawan warsa


laminira jangkêp pitung warsi
Radèn Bôndhankêjawan 
- punika
ki buyut swarèng rabine
anakira ni buyut
pan andungkap ing pitung warsi
wêwêkase sang nata
yèn jangkêp sawindu
umure atmajanira
ingsun kinèn matèni putranirèki
jrih ulun sinupatan


nyai buyut sigra dènnya angling
kaki buyut suta pêkênira
Ki Bondhan Kêjawan Radèn
wus dadi manah ingsun
lamun sira angalap pati
sun bae patènana
mrih mati karuwun
ki buyut narik curiga
tarkanira mring Radèn Bondhan sayêkti
nyai buyut kantaka


nyai buyut kantaka tan sipi
kyai buyut kandhêg karsanira
anon kalêmpêr rabine
osike jroning kalbu
yèn sidaa ingsun patèni
anak ingsun Si Bondhan
rabiningsun lampus
pindho papa awak ingwang
suta mati rabiningsun angêmasi
supe wêling sang nata


kyai buyut sigra amarani
rabinira anulya ingêmban
ki buyut aris wuwuse
rabiningsun ni buyut
anglilira sira dèn aglis
sun turut karêpira
anakira wurung
gon ingsun sêdya piala
nyai buyut wau myarsa nuli nglilir
putranira kinuswa


Kyai Buyut Masahar lon angling
yèn mangkono yayi karsanira
lah karia sira mangke
ingsun mring kutha iku
arsa matur marang sang aji
aja katingal ala
ing ubayaningsun
sarèh ingsun wus ubaya
bok iyaa sun 
- karya manising angling
panulake nakira


sun aturne yèn uwis ngêmasi
sutanira Si Bôndhankêjawan
dèn abêcik pangrêksane
anulya lumêstantun
Kyai Buyut Masahar aglis
malêbêt ing jro kitha
nênggih Majalangu
arikat dènnya lumampah
sigra prapta ing Majapait nêgari
sang nata duk sineba


pêpak sagung sêntana myang mantri
lan punggawa miwah para putra
atap ing pagêlarane
asri lamun dinulu
wadyanira ing Majapait
ki buyut ing Masahar
mangsah ngalun-alun
alinggih ing pênangkilan
pasilanya mangrêpa tumungkul nênggih
nêmbah cundhuk sang nata


jabang bayi apan sampun lalis
ulun tuhu sêtya ing narendra
sampun dumugi yuswane
jangkêp ing pitung taun
risang nata ing Maospait
sigra dènnya ngandika
tarima ngong Buyut
Masahar prasêtyanira
maring mami ambaurêksa mring mami
têmên-têmên tyas brôngta


Asmaradana
kunêng malih kang winarni
padhêkahan Kudus mangkya
nênggih ingkang winiraos
Ki Gêdhe Kudus punika
têtiga putranira
samya jalu bagus-bagus
liya ibu kang taruna


tunggil ibunya kêkalih
ingkang atuwa punika
wus samya akrama karo
atmaja garwa taruna
satunggal dèrèng krama
putra wuragil puniku
apan ta sampun diwasa


tansah tinari akrami
dening yayah sru lênggana 
-
kêlangkung sangêt amopo
kang rinukti ing wardaya
karêm amangun tapa
tyasira sangêt mangun kung
dènnya amrih kautaman


kaluwihan ing sêsami
amunjuli padha jalma
saya sangêt kagagase
marmanya dahat lênggana
kinèn krama ing yayah
nanging ki agêng ing Kudus
asru amêrdi ing putra


lah kramaa sira kaki
aja wèt sira lêlamban
akarya ucaping ngakèh
yèn sira nora kramaa
lah babo pilihana
atmajane wong sa-Kudus
tuwin nagri liyanira


macêpat môncanêgari
mara sira pilihana
sok sira sênênga bae
ingsun takokêne nyawa
manira kang anglamar
kang putra matur anuwun
suka tampia dêduka


manah kawula samangkin
dèrèng pisan nêdya krama
wikan ing têmbe ngakire
mênawi gadhah panêdya
inggih dhatêng wanodya
samangke anuwun bêndu
ulun dèrèng sêdya krama


ingkang rama têmah runtik
mirsa ature kang putra
de tan dhinèrèk karsane
sêksana kinèn akesah
wau ingkang atmaja
ki agêng sangêt kang bêndu
sêdya amrih tinuruta


dadya anggraitèng ati
ki jaka dènnya kadukan
sangsaya sru ngrudatine
saking jrih dukaning rama
dadya anyilib tingal
anis kalanirèng dalu
tan ana ingkang uninga


enjing wus katur ramèki
yèn putra ing dalu musna
kagyat tyasira ki gêdhe
nulya 
- kinèn ngulatana
ing desa tuwin wana
praja liyan tan kêpangguh
ki gêdhe narimèng Suksma


mangkana ingkang winarni
kang murca saking ing wisma
ki jaka lêpas lampahe
tan ana sinêdya ing tyas
lumêbèng wanawasa
ing gunung Kêndhêng jinujug
prapta wana tapa ngidang


tan arsa katingal jalmi
Ki Jaka amati raga
datan kawarna lamine
sangsaya kalunta-lunta
lampahira Ki Jaka
sêmana mulat ing ranu
bèji pangangsoning jalma


ayom sitinira rêsik
kaidêran sêsêkaran
asri endah winulat wong
ing ngriku lèrèn ki jaka
ngisoring sêkar-sêkar
ki jaka eca alungguh
warnanên kang darbe taman


ki agêng ing Kêmbanglampir
ketang miyat tamanira
apan ika pangungsène
wong Kêmbanglampir sêdaya
ya ta kang cinarita
ki agêng atmajanipun
satunggal ayu utama


apan maksih rara kêncing
ayune datanpa sama
wus amêpêk biraine
tinari krama tan arsa
rêmên momong sarira
dèrèng wontên kang panuju
marmanira awèt lômba


duk samana maring bèji
angangsu datanpa rowang
wanci wus ing bêdhug suwe
warnanên ingkang angidang
lèrèn têpining taman
sêmana waspada dulu
yèn ana dyah kênya prapta


karsanya siram ing bèji
sang dyah tan amawi rewang
ki jaka sigra lumèngsèr
umpêtan ampingan wrêksa
ing bèji têpinira
nênggih wontên 
- wrêksa kêpuh
dhèmpèt lawan wrêksa gayam


ing ngriku gonira dhamping
ki jaka dènnya umpêtan
nanging waspada tingale
sasolahira bok rara
nanging sang dyah prayitna
ing saparibawanipun
sajro taman kang winawas


apan tan ana kaèksi
iya jalma liyanira
datan ana sabawane
ni rara alukar sinjang
tanapi kasêmêkan
sang rêtna anyawuk banyu
asiram tanpa têlêsan


sarira dahat dumêling
katingal sakalirira
kang rêmpid-rêmpid akaton
sadangunira asiram
ki jaka awaspada
dhasare sang rêtna ayu
sarira tanpa wêrana


dangu dènnya aningali
ki jaka tyasnya kagiwang
amung sang rara nèng panon
supe dènnya amêrtapa
mulat wanodya siram
sang rara gya mêntas sampun
ngrasuk sinjang kasêmêkan


ki jaka sigra umijil
saking ênggone umpêtan
dangu anahan wirage
Ki Jaka Kudus sêksana
sarêng mêntas sang rara
lajêng anêkakkên kayun
dahat tan amawi taha


ki jaka marani aglis
sang ayu sampun cinandhak
amisesa panggujêge
sang dyah gumêtêr kang ôngga
rinakêt ing wong priya
apan satuwuk tumuwuh
dèrèng cêlak lawan priya


nanging sang dyah wus birai
amêpêk diwasanira
wantu kakung lan èstrine
sang rara sumanggèng karsa
sumarah gya asmara
rame ulêm ing alulut 
-
wus sami anunggal karsa


ing solah datan winarni
sêmana wus awor jiwa
pan wus kodrating Hyang Manon
kêpanggih jêjaka rara
sarêng turuning cahya
trahing sujalma linuhung
tan winarna solahira


sawusira andon rêsmi
ki jaka anulya kesah
umanjing ing wana manèh
nutugakên tapa ngidang
asamar tan wrin jalma
sang rara anulya mantuk
tan winarna laminira


sang rara sampun kêtawis
kêkandhangane wong wawrat
owah kabèh sarirane
ibu rama datan samar
yèn manggih kawirangan
ingkang rama tansah dangu
angudi ing putranira


ingsun atanya sirèki
nini sapa rowangira
ngong jarwanana ta anggèr
yèn nini sira wus jarwa
ngong dhaupakên sira
lawan rowangmu raras rum
ywa awèt dadi pocapan


kapriye ta sira nini
kêlamun sira tan jarwa
ni rara ing driya kraos
yèn ngakêna tan uninga
nama myang wismanira
dhuh rama gih badan ulun
luhung tumêkèng ing pêjah


têlas dènira amurih
yayah rena mring atmaja
ni rara tan arsa wartos
asangêt putêking driya
yayah rena atêmah
kaku ing wêrdayanipun
asangêt runtik mring putra


rêngu wijile kang angling
manguman-uman ing putra
ki gêdhe sangêt runtike
tan kuwawa nahan wirang
mila puwasing driya
tyasnya ki gêdhe mring sunu
mangkana ingkang atmaja


ajrih rama sangêt 
- runtik
tyasira sangêting wirang
sêmana ing ratri lolès
datan wrin pringganing wayah
wus mêtu manjing wana
tan kawarna laminipun
saya sêpuh dènnya wawrat


wus prapta sêmaya sasi
ingkang jabang bayi babar
nèng têngah wana laire
aran wana Kêpanasan
ingkang ibu palastra
kunduran palastranipun
ingkang putra anèng dagan


apan wus karsaning Widi
urip jabang bayinira
munggèng dagane bibine
sigêgên kang kawarnaa
Ki Agêng Seladaka
karêmanira nênulup
kêlangênan maring wana


sabên ari mring wanadri
ki agêng ing Seladaka
yèn anulup karêmane
singa kang kinarsakêna
dèrèng nate acuwa
nanging kalamôngsa iku
ki agêng dhatêng ing wana


nulup luput kang kinapti
apan kadya sinupatan
tan mulat pêksi sawiyos
agêng kang warni kukila
ki agêng yèn manggiha
kinjêng kêndhêla tan nêmu
tuwin buron sato wana


satunggil datan amanggih
miwah lyaning buron wana
salire kang dèn upados
ki agêng ngungun ing driya
nanging tan sudèng karsa
ki gêdhe sangsaya darung
ngidul ngetan lampahira


datansah amurang margi
ki agêng ing Seladaka
lampahe nêmpuh wana grong
kalimput ardaning sêdya
ngupaya buron wana
lêpas lampahira darung
sapraptane Kêpanasan


kagèt ki agêng ningali
jabang bayi kêlangsaran 
-
amêlasasih tangise
nèng dagan bibi palastra
Ki Agêng Seladaka
dahat wêlasira dulu
sêksana pinarêpêkan


waspada dènnya ningali
ki agêng ing Seladaka
marang bibi kang wus layon
tuhu endah ingkang warna
kaya trahing atapa
lawan rare jabang jalu
abagus suwarnanira


kêlangkung wêlas ningali
ki agêng ing Seladaka
sigra mudhari sabuke
kang jabang bayi ingêmban
paningsêt cindhe kêmbang
sêksana sampun sinambut
kang jabang bayi ingêmban


asigra binêkta mulih
angalèr ngilèn lampahnya
têngah marga winiraos
wontên kidang ngalang marga
lir minangsi wulunya
asungu kêncana murub
anetra kumala muncar


ki buyut sarêng ningali
mring kidang lajêng kagiwang
sêksana pinaran age
dupi cêlak amanculat
lincak-lincak tan têbah
datan têbih playunipun
malang megung anèng ngarsa


ki agêng sangêt dènnya mrih
rèhning wus kasêngsêm ing tyas
dadya tinut saparane
kidang mring ki agêng mangkya
tan etang dalu siyang
ngalèr ngetan lampahipun
sêmana manggih pratapan


kidang wau tan kaèksi
sapraptanira pratapan
ki agêng cuwa driyane
raganira lêsu lupa
tanbuh paraning duka
rare alit kang sinêndhu
rinaos datanpa karya


mangkana osiking ati
ki gêdhe ing Seladaka
kaya ngapa raganingong

- anggawa ing rare jabang
tanbuh ingkang sêsuta
tan wruh kang aduwe turun
bonggan gawe raganingwang


ri sampun ngartikèng ati
ki gêdhe ing Seladaka
sigra nyèlèhakên rare
sor giyanti pêrnahira
munggèng siti pratapan
anulya tinilar sampun
jabang bayi gilang-gilang


kyai agêng kesah aglis
lajêng nutugakên karsa
ngupaya ing kidang age
jabang bayi kang tinilar
anèng pratapanira
ing nguni Ki Agêng Tarub
duk gêsang angguladrawa


Dhandhanggula
datatita lingira ing nguni
wontên malih ingkang cinarita
kang tinutur sêjarahe
ni wulanjar ing Tarub
pan kêlangkung kawêlasasih
satilare kang raka
tansah among wuyung
kang dadya prihatinira
ni wulanjar ing Tarub dahat kapingin
wrin raosing sêsuta


duk ing nguni maksih ingkang laki
nyai rôndha dèrèng asêsuta
kasêlak tilar kakunge
marmanira kêlangkung
nyai rôndha dènnya prihatin
asupe dhahar nendra
manêkung pinêsu
sêmana pan tinarima
ing Hyang Suksma nuju malêm Gara Kasih
têngah wêngi wayahnya


miyat cahya padhang anêlahi
pêrnahira dhepoke kang raka
pêrtapane duk gêsange
ni rôndha kagyat dulu
ya ta nuli dipun parani
dhumatêng nyai rôndha
kang cahya kadulu
saking liwunge kang manah
ni wulanjar tan ana dèn kawêdèni
sapraptanirèng kana


nyai gêdhe kagyat 
- aningali
dene ana jabang bayi lanang
anèng sor giyanti gone
sigra pinaran gupuh
panggenane kang jabang bayi
maring nyai wulanjar
nulya glis sinambut
kang jabang bayi ingêmban
mring ni rôndha sêksana ginawa mulih
dhatêng ing wismanira


sampun prapta ing wisma tumuli
nyai rôndha sangêt sukèng driya
sêmana wêwêdhak age
apilis kunir apu
mangkah-mangkah pêmbayun kalih
anglir mêntas sêsuta
kodrating Hyang Agung
dinuluran karsanira
nyai rôndha saluku dènira linggih
sutanya sinusonan


ri sêksana praptanira enjing
têtanggane sanake nyi rôndha
miyarsa tangise rare
nulya prasami rawuh
atêtinjo ningali bayi
kagèt osiking nala
kapanane iku
wawrat dene apêputra
baya sapa rewange apulang rêsmi
gawok ingsun tumingal


ingkang têbih sanakane prapti
atêtinjo mring nyai wulanjar
sami samêkta bêktane
iku bêbayinipun
nusu lamun ana têtami
yèn tan ana wong prapta
datan arsa sunu
mung nusu jêmpoling asta
kacarita duk sêmana pitung ratri
padhang anglir raina


sorote cahyaning kang bêbayi
kang madhangi wismane nyi rôndha
dadya tan ana wêngine
nyai rôndha ing Tarub
sêlamine darbe bebayi
kathah dêrajatira
kèh rêjêki rawuh
sagung wong ingkang amulat
jalu èstri mring jabang bayi samya 
- sih
sami kacaryan mulat


kawarnaa wau kang bêbayi
umurira sampun pitung warsa
dadya panutan rare kèh
Ki Jaka kancanipun
rare-rare prasami asih
tut wuri mring Ki Jaka
karyanira nulup
angambil kinjêng kêndhêla
sabên dina rare akèh atut wuri
sih lulut mring Ki Jaka


pan sêmana Ki Jaka prihatin
saking sangêt karêm têtulupan
lali dhahar lawan sare
kawarnaa ing dalu
Kyai Jaka sare naritis
anèng patapanira
kang rama karuwun
wayahe bangun raina
wontên katon sumêladhang ulon guling
acangkuh ujung lanang


dyan cinandhak mring Ki Jaka aglis
ponang dêpon aponthang kêncana
Ki Jaka sangêt bungahe
enjing kesah nênulup
rare kathah sami tut wuri
sabên dina mangkana
mantuk lamun surup
sêmana saya diwasa
Kyai Jaka umur kawan wêlas warsi
maksih karêm mangkana


nyai rôndha sangêt mituturi
mring kang putra lah sira kramaa
mapan sira wus agêdhe
marènana nênulup
arabia nak ingsun gusti
lah sira pilihana
pêrawan ing Tarub
pratuwin Warung Sêsela
sun lamare kang ayu tur maksih kêncing
Ki Jaka datan arsa


ya ta kesah Ki Jaka anuli
maring wana arêmên tumingal
manuk kèh warna-warnane
pan kadya ambêbingung
sagung pêksi anèng ing nginggil
wontên pêksi satunggal
Ki Jaka kapencut
wulune 
- mubyar lir êmas
netra mancur cucuk lir êmas sinangling
arum rênyah kang swara


lir piturun saking ing swarga di
môncawarni kang pêksi ulêsnya
dhapur manuk jalak urèn
lamine dèrèng dulu
Kyai Jaka lagi sêmangkin
mencok pang nagapuspa
Ki Jaka kapencut
asangêt dènnya kêsmaran
apratignya Ki Jaka sajroning galih
yèn ora kacêkêla


suka ingsun tumêka ing pati
kaya priye ing pirantènira
supaya manuk kênane
ya ta osiking kalbu
sêmyang-sêmyang raosing galih
langkung dènnya sungkawa
abrôngta mring manuk
kunêng suruping baskara
Kyai Jaka sare nèng kubur sawêngi
duk ngajêngakên pajar


wontên cumlorot saking wiyati
tanpa sangkan tulupan kang warna
sumêladhang nèng luhure
cahyane kadya daru
pan jumêgur swara duk prapti
warnane têmbaga bang
rinêngga mas murub
cêcêpe kêncana mulya
duk sêmana Ki Jaka sarêng ningali
ing ulon-ulonira


lir katiban daru saking langit
Kyai Jaka angungun tumingal
kang sumladhang nèng luhure
dinulu warni tulup
Kyai Jaka suka tan sipi
ing tyas datan dêrana
kang tulup sinambut
tan pêgat sinawang-sawang
ponang tulup lawan pasêripun nênggih
tyasnya marwata suta


ingkang pasêr pan pinundhi-pundhi
lêmpungira cinêkêl ing asta
kang pêksi kêncana ngèdhèng
murub muncar kadulu
lan 
- kumitir ingkang suwiwi
lincak-lincak nèng ngarsa
Ki Jaka andulu
pêksi mibêr tinut wuntat
manjing wana datan adoh mencok malih
pan sarwi lincak-lincak


Kyai Jaka anulup sumriwit
pêksi mabur apan datan kêna
tansah ambèbèr êlare
tinulup pindho luput
pêksi musna datan kaèksi
Ki Jaka sungkawèng tyas
pêksi tan kadulu
wana gung tan ana jalma
Kyai Jaka ngulati ngudi kang pêksi
kang ulês môncawarna


dangu-dangu pêksi katon malih
mencok anèng pange nagapuspa
lir bèbèr wayang êlare
pan arsa dipun tulup
dyan winawas duk ingayati
manuk ngalih ênggènnya
nulya tan kadulu
Ki Jaka kari anggana
kang kacipta mung pêksi kang môncawarni
tanpa kanthi nèng wana


Kinanthi
Ki Jaka tan kêna muwus
sangêt sungkawaning galih
datansah amênggah-mênggah
dene musna ingkang pêksi
kunêng malih kang kocapa
satêngahipun wanadri


pan wontên têlaga agung
padusane widadari
pêndhak Gara Kasih prapta
ing wayah têngange nêgih
têlaga satêngah wana
kang toya kêlangkung wêning


gumêdêr gumêrah umyung
samya dus pra widadari
kêlawan sarowangira
warnanên kang agung brangti
Ki Jaka kagèt miyarsa
arame swaraning èstri


tinilingakên puniku
suwara dipun pêrpêki
mindhik-mindhik lampahira
ampingan wrêksa 
- arêmpid
pawèstri samya yu endah
Ki Jaka micarèng ati


baya iki warnanipun
widadari ing suwargi
ingkang adus ing têlaga
dene padha ayu luwih
cahyane kadya sêsôngka
Ki Jaka awas ningali


busanane ingkang adus
tinumpuk dadi sawiji
kang sinjang lawan rasukan
tinumpuk sapinggir bèji
acakêt kêlawan toya
Ki Jaka graitèng galih


ngong jupuke sinjangipun
anglangsur dènnya lumaris
arênggosan napasira
adangu datan kaèksi
dupi wau sampun pêrak
kulambi sigra cinuthik


kêlawan sinjange katut
ya ta undurira ririh
anjujug ampingan wrêksa
lampahira sampun têbih
kunêng wau ingkang siram
sakeca kosokan sami


Ki Jaka pan lajêng mantuk
bêkta sinjang lan kulambi
datan cinatur ing marga
sapraptane wisma nuli
busana gya sinimpênan
tan ana ingkang udani


gène sandhangan puniku
sinèlèh ngisoring pari
sajrone lumbung punika
ênggone kêlangkung rêmpid
panyimpênira busana
anèng sangisoring pari


sampun tinindhihan pantun
Ki Jaka anulya bali
bêkta sinjang lan rasukan
saking ing wismanirèki
datan kari sêmêkannya
Ki Jaka bêbêktannèki
mêrpêki têlaga wau
sarwi asingidan rêmpid
ngawasakên polahira
kang sami siram nèng bèji
rame sami kêkosokan 
-
wus tutug asiram sami


pra widadari sêdarum
ingkang siram anèng bèji
angucap ing rowangira
payo padha mêntas sami
wus adangu anèng toya
sêksana umêntas aglis


sêdaya busana sampun
lajêng ngumbara wiyati
kari Dèwi Nawangwulan
maksih angum anèng warih
mêncil akantun pribadya
sira Dèwi Nawangsasi


ing driya kêlangkung ngungun
klambi sinjang tan kaèksi
sang rêtna lara karuna
kalimputan solahnèki
arsa mêntas maksih wuda
dadya angum anèng warih


kêlangkung kawêlasayun
angiyêng dènira nangis
kari lawan kancanira
tanpa sinjang tanpa klambi
sêsambat alara-lara
katuwone awak mami


ngur baya tumêkèng lampus
lan ilang busana mami
nora wurung kamanungsan
wus warising widadari
kulambi miwah sinjangnya
minôngka êlarirèki


yèn ilang sandhanganipun
tan bisa ngambah wiyati
sayêktine kamanungsan
mila bingung tyasirèki
wus tininggal rowangira
Nawangwulan kawlasasih


angum anèng jroning ranu
tanpa sinjang lan kulambi
ciptane sajro wardaya
paran polah ingsun iki
lamun kawruhana priya
mendah dene wirang mami


sinurakan kancaningsun
sakèhe pra widadari
pêsthi nyuraki sêdaya
sangsaya wuwuh prihatin
kocapa wau Ki Jaka
eca nèng sor
- kayu dhamping


mêspadakkên solahipun
Nawangwulan anèng warih
Ki Jaka awas tumingal
marang Rêtna Nawangsasi
ngêrês manahe Ki Jaka
sêksana ngatingal aglis


ngèdhèng jiwa raganipun
sarwi amarani ririh
marang satêpining toya
osike sajroning ati
ayu têmên wong punika
mendah baya-bayanèki


pêsthi maya-mayanipun
mayane anjait ati
kaya ngapa polah ingwang
yèn ora têkèng sarêsmi
angur ta ingsun matia
lamun ora akaronsih


adhuh lae kukus gunung
kinapakna awak mami
palwa gung kandhêg samodra
kandhêm kèrêm sun labuhi
sarwi mênggah ngusap jaja
saya parêk lampahnèki


prapta satêpining ranu
Ki Jaka ngadêg ing pinggir
mangkana Dyah Nawangwulan
duk wau sarêng ningali
wong lanang bagus taruna
tyasira wuwuh prihatin


sang dyah panone sumaput
saking wirange tan sipi
Ki Jaka aris atanya
lah wong apa sira iki
warnanira ayu endah
tanpa rewang angum warih


tanpa sinjang anèng ranu
sang rêtna aris nauri
pan sarwi ngusapi waspa
sangsaya imbuh rêspati
widadari raganingwang
kari lawan kônca mami


sakèh widadari wau
barêngan ngong siram bèji
mêngko ingsun katiwasan
sinjang lan kêlambi mami
ilange nora karuwan
marmane ngong angum warih


lamun 
- mêntas awak ingsun
tanpa sinjang tanpa klambi
Ki Jaka aris saurnya
samêngko kadya punapi
yèn ana kang awèh sinjang
paran baya kang pêrjangji


nauri Dyah Nawangsantun
yèn ana kang awèh tapih
lamun wonge wus atuwa
manjinga wong tuwa mami
kêlamun maksih taruna
dadia sudara wèdi


sun anut sakarsanipun
Ki Jaka mèsêm dènnya ngling
lamun tuhu ujarira
lah payo mêntasa yayi
iki ingsun darbe sinjang
kêmbên tanapi kulambi


ya ta Sang Dyah Nawangsantun
sêksana sampun nampani
sinjang kêlawan rasukan
ya ta wus rinasuk aglis
Nawangwulan sigra mêntas
ngagêm sinjang lan kulambi


alênggah pinggiring ranu
jagongan tiyang kêkalih
Nawangwulan alon mojar
kawula anilakrami
sampeyan jinis punapa
Ki Jaka mèsêm nauri


pan manungsa jinisipun
dene ta pêparab mami
ingkang sinêbut ing kathah
Jaka Tarub aran mami
atmajèng Rôndha Kasihan
manira pan durung krami


baya sira mirah ingsun
pantêse durung akrami
apa maning winicara
aja kêparan doh yayi
mirah atma jiwaningwang
wêlasa wong kawlasasih


lan sira wus tômpa masku
beya ragad ing akrami
têtukon apalakrama
luwih prayogane yayi
jangji dadi jatukrama
jaka panggih prawan sunthi


tan rumôngsa krama ingsun
manira 
- sêdya angabdi
ing dunya têkèng dêlahan
tulusa ingsun dêdasih
mring gusti kang sawang rêtna
Ki Jaka angusap wèni


Sinom
Sang Rêtna Yu Nawangwulan
myarsa Ki Jaka dènnya ngling
anglês sajroning wardaya
mangkono osiking galih
baya takdiring Widi
lêlakone awak ingsun
akrama lan manungsa
paran gon ingsun sumingkir
ya ta mèsêm Kusuma Yu Nawangwulan


aris dènira angucap
pan sarwi ambalang liring
bok dados sanak kewala
têtêpa sudara wèdi
Ki Jaka anauri
bok aja kêpalang tanggung
rèhning padha lêlêgan
wus katêmu padha siji
apamanèh yayi ingkang winicara


sang rêtna mèsêm ngandika
inggih napa dèn rasani
wus karsanira Hyang Suksma
sakarsa kula umiring
rampung dènnya pêrjangji
Ki Jaka manabda arum
lamun mêngkono mirah
lah ta payo padha mulih
ingsun êmban sang rêtna amiwal karsa


kakang sampun dika êmban
prayogi sami lumaris
sêksana sarêng lumampah
sang rêtna lumampah ngarsi
lampahe nolih-nolih
kagugu sasolahipun
dene nora kayaa
lêlakone awak mami
takdiring Hyang manira laki manungsa


andulur anèng ing marga
lir Kumajaya lan Ratih
ing marga datan kawarna
ingkang lumampah sarimbit
sêmana sampun prapti
nênggih padhusunan Tarub
lajêng tumamèng wisma
wus sami tata
- alinggih
sang kusuma jajar lênggah lan Ki Jaka


nyi agêng sarêng tumingal
putrane dèn pêlayoni
rinangkul kinuswa-kuswa
sira nyawa têka ngêndi
dene olèh pawèstri
kaya widadari nurun
dhuh anggèr iki sapa
kang putra umatur aris
adhuh ibu punika mantu sampeyan


tinutur ing purwanira
duk anèng têngah wanadri
ing purwa madya wêsana
kang ibu suka tan sipi
kang putra sampun rabi
nyi agêng tyasnya sagunung
tansah ithak-ithikan
atuwuk datanpa bukti
darbe mantu ayu anom saking swarga


jinurung panêdhanira
nyi agêng suka tan sipi
putra atut palakrama
anggêpe ginusti-gusti
mantune ayu luwih
atmajane kakung bagus
tan ana kang kuciwa
lir Kamajaya lan Ratih
jalu èstri datan pêgat lênggah jajar


nyai agêng kawarnaa
nalikane darbe siwi
Ki Jaka anggawa bêgja
gangsar ngupaya rêjêki
tan towang sabên ari
rêjêkine mumah-mumuh
wuwuh wong padha urmat
sabên ari prapta gili
nyai agêng wus ngagêngkên ingkang wisma


yèn cinatur wismanira
nyi agêng anglir bupati
pasareane kang putra
rinêngga cara bupati
tinon kêlangkung asri
pajangan kumêndhung-kêndhung
dinulu abyor sinang
lir pendah kaswargan ngalih
putra siji rinêngga sinuba-suba


sêmana suruping arka
gumanti padhanging sasi
ing
- dalu kadya raina
anuju purnamasidi
warnanên Nawangsasi
dhasare ayu pinunjul
karêngga ing busana
dhèmês mêsês luwês manis
cahya mancur limpad pasanging graita


wus misuwur môncadesa
nyi agêng mantune luwih
ayu pantês tanpa sama
surti wêdi bêkti laki
milanya sabên ari
wong prapta kadi sêsulung
yun-yunên kudu mulat
wong kuning ayu macêning
aprak ati sêdhêpe kanthi wiraga


siyang dalu ingkang raka
tan kêna bênggang sanyari
kadi mimi lan mintuna
pinangku liniling-liling
dèn ban mring jinêm wangi
wus atangkêp samiripun
amangun yudasmara
tanpa wêlèh akaronsih
jalu èstri amêpêk diwasanira


syang dalu nungku asmara
pêrmain tikswara lungid
luware pulang asmara
asêsuci maring bèji
supe dhahar lan guling
katungkul apulang lulut
antara sangang warsa
nyidham kaworan sang dèwi
nyai agêng ing Tarub sêmana seda


layos sampun binêrsihan
sinucèkakên tumuli
lajêng kinubur sêksana
lan makaming raka nunggil
Ki Agêng Tarub nguni
lumintu sidhêkahipun
kubur dadya sadranan
misuwur liyaning dèsi
amêmule sami nyuwun karaharjan


apa kang sinêdya prapta
sakajate kang mêmuri
Ki Jaka gumanti lênggah
kalênggahane kang lalis
pêparab nunggak sêmi
anama Ki Agêng Tarub
pan dadya pangauban
wong ing Tarub wêdi asih
apadene 
- wong môncapat môncalima


warnanên Dyah Nawangwulan
wus sêpuh dènnya garbini
sampun prapta mangsanira
lair ingkang jabang bayi
nanging miyos pawèstri
gumêbyar cahyane mancur
kadi wulan purnama
ibu rama langkung asih
yèn liniling èsême lir guladrawa


lah ta uwis mangkata tumuli
ngetana ywa menggok
lakunira aja nolah-nolèh
anjujuga sira lurah radin
arane nêgari
pan ing Singasantun

nanging poma wêkas ingsun kaki
mring sira sayêktos
têguhêna jro atimu anggèr
sampun têlas sagunging wêwêling
amit sang apêkik
mundur saking gunung

Radèn Suruh sigra têdhak saking arga
lampahnya tan anolih
lan sarowangira
tiyang satus kèhira
anêrajang wana giri
wêwêlingira
ki ajar kang kaèsthi

rêreyongan samarga raja pinutra
datan kawarnèng margi
rahadèn ararywan
anèng ngandhaping maja
uwohe namung sawiji
radèn ngandika
jupukên woh puniki

wus ingambil katur sêksana dhinahar
raosipun apait
rahadèn ngandika
sanak ingsun sêdaya
ingsun dhêdhukuh nèng ngriki
padha babada
karyaa pondhok sami

sun arani ing Majapait kang desa
ya ta wong satus sami
tumut adhêdhêkah
sami akarya wisma
anèng wana Majapait
sira rahadyan
mêluku têgil sabin

sabên dina babad wana karya sawah
kathah tiyang kang prapti
lajêng tumut wisma
apan sami kêrasan
awisma ing Majapait
sangsaya lama
saya kèh jalma prapti

ngadêgakên pasar gêng kadi nêgara
pandhe kalawan gêndhing
sayang myang kêmasan
pra sudagar kèh prapta
kêrasan nèng Majapait
lajêng awisma
murah sandhang lan bukti

arjanira wus sami lawan nêgara
ingaran Majapait
apan wus kaloka
kalok kajana priya
nêgari ing Majapait
jêmbar arata
sagung tinanêm dadi

anêngêna ingkang lagya atêtruka
gênti ingkang winarni
sira Arya Bangah
nêgaranira rusak
ing Si Galuh dèn lurugi
dene Sang Nata
Siyungwênara nênggih

ngirid bala saking nagri Pêjajaran
tan winarna prangnèki
Si Galuh wus bêdhah
dene Nata Jajaran
wong cilik dipun boyongi
sampun jinarah
sagung isining puri

Arya Bangah apan lumayu mangetan
langkung kawêlasasih
wau lampahira
datan kawarnèng marga
anjujug ing Majapait
datan winarna
ing marga sampun prapti

Majapait wau ta Ki Arya Bangah
panggih lawan kang rayi
Jaka Suruh sira
sami arêrangkulan
adhuh kakang kadang mami
margi punapa
dene kesah pribadi

Arya Bangah umatur anênggak waspa
yayi nêgara mami
ing Sigaluh bêdhah
dening Siyungwênara
sêdaya dipun jarahi
dene manira
kêcandhak angêmasi

ing wartane Sang Aprabu Pêjajaran
kêtiga ngarêp niki
apan yayi sira
kang arsa linurugan
anggêcak ing Majapait
kêlamun rêmbag
lah ta yayi suwawi

Pêjajaran yayi nêdha linurugan
rinêbut ing ajurit
Rahadèn Sêsêdhah
langkung wlas mring kang raka
lah inggih kakang suwawi
mring Pêjajaran
sami pêpulih gêtih

paman Nambi paman Wirun paman Bandar
têtiyang Majapait
saanane paman
pêkênira pêpêka
payo anglurug tumuli
mring Pêjajaran
pan wus mangsane iki

tan winarna rahadèn sampun lumampah
saha wadya prajurit
maring Pêjajaran
marga datan winarna
Pêjajaran sampun prapti
campuh kang yuda
langkung ramening jurit

kadya singa sardula karti sampeka
lir buta môngsa daging
wadya Majalêngka
mirut wong Pêjajaran
tan wontên kang môngga pulih
larut kewala
wus kabêdhah kabêsmi

binoyongan sagunging wong Pêjajaran
maring ing Majapait
cacah wong somahan
tigang èwu pan ana
mangkya wus ana sakêthi
lan pitung lêksa
cacah wong Majapait

Kyai Wirun Nambi Bandar aturira
punika yèn marêngi
paduka rahadyan
jumênênga narendra
wontên kitha Majapait
anggêntosana
rama paduka nguni

duk rumiyin kang aprintah Pêjajaran
angrèh ing nungsa Jawi
mangkya Pêjajaran
gusti pan sampun sirna
yêkti kitha Majapait
kang gêntosana
aprintah nungswa Jawi

Radèn Suruh angling lah ta karsanira
ingsun têka umiring
wus jumênêng nata
Radèn Suruh punika
akêkutha Majapait
suyud sêdaya
sagung wong Majapait

ajêjuluk Sang Aprabu Brawijaya
Sang Arya Bangah nênggih
wus jinunjung lênggah
nama Arya Panular
Ki Wirun ran Wahan Patih
Nambi lan Bandar
sampun jinunjung sami

lênggah mantri lami-lami sri narendra
pan sampun asêsiwi
Prabu Anom sira
wisma salèring pasar
ki patih sampun sêsiwi
pêparabira
putrane kyana patih

Adipati Udara langkung prayoga
tinanêm ing Kêdhiri
ya ta lama-lama
Brawijayapralina
Prabu Anom madêg aji
gumantya rama
Brawijaya wêwangi

Patih Wahan apan ta maksih agêsang
têtêp dados pêpatih
amomong sang nata
kawarnaa sêmana
sang nata arsa cêngkrami
marang ing wana
anggêrit banthèng jawi

Patih Wahan umatur dhatêng sang nata
patikbra yèn marêngi
sampun acangkrama
dhumatêng wanawasa
tyas ulun sangêt kuwatir
margi samangkya
têtiyang Majapait

inggih dèrèng suyud ing sêdayanira
miwah môncanêgari
dhumatêng paduka
tyas amba tan sakeca
sagung tiyang Majapait
lamun wus samya
suyud sêdaya radin

pan punika paduka cangkramèng wana
eca raosing galih
Brawijaya myarsa
kêlangkung dukanira
dhumatêng rêkyana patih
mawinga-winga
pasuryanira andik

pan kumêdut pêpadoning lathinira
talingan lir sinêbit
kadya anuwêka
ing jalma tanpa dosa
gya kundur sri narapati
manjing jro pura
warnanên ingkang nangkil

apan ana wong kadipatèn kang lama
nênggih ingkang wêwangi
Ki Ujungsabata
lêlurah kajinêman
winênang saba jro puri
sri nata duka
sigra manjing jro puri

tanpa larapan tundhuk aris aturnya
pukulun sri bupati
wau Patih Wahan
aturnya mring paduka
sangêt datanpa dêdugi
atilar krama
tan ngraos lamun patih

inggihtêdah makèwêdi panjênêngan
paduka sri bupati
tiyang Majalêngka
tan wontên mêkatêna
anggêpipun mring sang aji
suyud sêdaya
jrih lair têkèng batin

duk rumiyin cuwa ngabdi ing ramanta
sagung tyas Majapait
mangke sri narendra
gumantya rama nata
suka tiyang Majapait
para punggawa
miwah para dipati

sami suka tuwin wadya lit sêdaya
tan wontên kang prihatin
jumênêng paduka
mirah sandhang myang boga
tan wontên cêngil-cinêngil
tiyang kang dagang
akathah ingkang prapti

sami muji angalêm sagung manungsa
kang karèh Maospait
tan wontên sumêlang
miwah tyang sanès praja
sêdaya prasami muji
pun Patih Wahan
rumiyin darbe janji

inggih kalih rama paduka sang nata
sarêng sapati urip
rama tuwan seda
pun patih botên bela
dados tiyang cidra janji
pun Arya Wahan
dosane kaping kalih

kang rumiyin abôngga dhatêng narendra
ping kalih cidra janji
yèn suwawi karsa
pun patih kabelakna
dhatêng rama sri bupati
angsala swarga
patinipun pun patih

inggih margi paduka kang mêjahana
asuka sri bupati
dènnya amiyarsa
ature Jung Sabata
dhumatêng sri narapati
dyan pinaringan
dhuwung dhatêng sang aji

wastanira dhuwung Kyai Jangkungpacar
iki wrangkakna aglis
marang kêpatihan
iya Ujung Sabata
atur sêmbah nulya amit
mêdal ing jaba
wus surup sang hyang rawi

Jung Sabata wus tumamèng kapatihan
wêtara têngah wêngi
Kyana Patih Wahan
apan dèrèng anendra
akalihan ingkang rayi
Ki Arya Wahan
angling marang kang rayi

dèn prayitna sira yayi ariningwang
ing mêngko ana maling
wus karsaning dewa
yayi pan umur ingwang
mung kari sawêngi mangkin
pinundhut dewa
si raja brôngta kingkin

lamun ingsun nora mati
ing sawêngi iki iya
pêsthi dawa umur ingong
ujar Prabu Brawijaya
dhahar atur kang salah
Ujung Sabata kang atur
apan ika wong durjana

kudu ginugu sang aji
lah iya môngsa bodhoa
ing karsanira sang katong
nanging mêngko yayi ingwang
prayoga umpêtêna
ana ing langitan iku
sagung uwong kêpatihan

padha akêmita sami
ing sawêngi mêngko padha
ya padha mêlèka kabèh
mêngko ana maling guna
ki patih sigra nendra
ing langitan pêrnahipun
anèng saluhuring kajang

Ujung Sabata angrampid
anjêjêp jawining lawang
miyarsa gumrah swarane
kang kêmit anèng paseban
dèrèng wontên anendra
ana maca ana ngidung
ana ingkang acarita

Ujung Sabata prihatin
kêlangkung kewran ing manah
ya ta amatêk ajine
sêsirêp si beganônda
ping tiga jêjêg lêmah
sarwi jungkir sirahipun
anyaut lêmah ping tiga

dènira anyaut siti
sêksana kinarya balang
marang kang kêmit sakèhe
ingkang kêmit sami nendra
rêbah pating sulayah
dènnya turu lir wong lampus
sigra pun Ujung Sabata

malêbêt ing dalêm aglis
anjujug ing pasarean
ki patih datan kêpanggoh
ya ta Ki Ujung Sabata
kewran sajroning nala
angangên-angên ing kalbu
yèn ki patih rêmên kuda

Ujung Sabata nulya glis
sêksana marang gêdhogan
nguculakên kuda age
kuda giro anèng latar
bêrngingih swaranira
kagyat ki patih angrungu
sigra nguwuh gamêlira

wong kêmit tangia aglis
kuda ucul sing gêdhogan
iku lêbokêna manèh
Ujung Sabata uninga
yèn ki patih umpêtan
luhuring kajang gènipun
nulya wau pinêrpêkan

kajange winiyak ririh
sêksana Ki Jangkungpacar
anulya tinarik age
dhatêng Ki Ujung Sabata
iku pan gêgadhuhan
yêkti tan ana wong têguh
ya ta ki rêkyana patya

ki patih ginoco nuli
salaminira agêsang
tan pasah tilasing pandhe
samangke prandene pasah
nora nganti sêsambat
ki patih pan sampun lampus
ya ta Ki Ujung Sabata

mundur lajêng malbèng puri
umarêk sri naranata
katur sêdaya solahe
langkung tyas marwata suta
enjinge kawarnaa
ya ta dhawuh sang aprabu
tilarane kyana patya

binoyong malêbèng puri
kinèn wisma ing jro pura
wus misuwur pawartose
lamun ki patih palastra
cinidra duratmaka
kyana patih putranipun
Ki Adipati Udara

sampun amiyarsa warti
sedanira ingkang rama
awit karsane sang katong
ki patih margane lena
dadya tyasira nêmah
wani balela ing ratu
amèt silib ing pratingkah

mangkana winarna malih
Sang Aprabu Brawijaya
anutugakên karsane
acangkrama marang wana
miwah sagung punggawa
anggêrit buron wana gung
sang nata kêlangkung suka

wus adate wong cangkrami
ambêbêdhag buron wana
sami nêkakkên sukane
supe rumêksèng narendra
watak wong mangun suka
sang nata dènnya bêburu
pisah lawan wadyabala

sang nata kantun pribadi
amung lawan para garwa
eca kasukan sang katong
mangke ingkang kawarnaa
putranira ki patya
Dipati Kêdhiri wau
kang nama Radèn Udara

wibawa kêlangkung mukti
dhèrèk bêburu mring wana
sêdya anyillib karsane
lajêng anitih turôngga
sarwi amandhi tumbak
nandêr prapta gèn sang prabu
wau Dipati Udara

angêmbat lawung kumitir
Brawijaya linarihan
jaja anrus walikate
gègèr wadya panggrogolan
gumuruh mawurahan
wadya gung wus sami kumpul
angurmat layon narendra

kunêng layoning nêrpati
putranira sri narendra
Radèn Adaningkung mangke
ingadêgakên narendra
gumanti ingkang rama
mring wadya ing Majalangu
arja jênênging narendra

sang nata sampun sêsiwi
Hayam Wuruk namanira
gumanti marang ramane
wus pêputra miyos priya
Lêmbu Misani rannya
diwasa gumantya ratu
patihe Dêmung Pawular

lami-lami asêsiwi
gumanti umadêg nata
Radèn Bratanjung namane
wus alami apêputra
Radèn Alit kang nama
diwasa gumanti ratu
nama Prabu Brawijaya

Gajahmada kang pêpatih
mungkasi ing Majalêngka
pan jênêngira katong
langkung arjaning nêgara
kèdhêp parentahira
angrèh para ratu-ratu
sumiwi mring Majalêngka

sêmana sang nata guling
ing dalu apan supêna
katingal jro supênane
ing malêm Anggara Mulya
sang nata palakrama
kalawan wanodya ayu
putrane Sang Natèng Cêmpa

sajagad datanpa tandhing
warnanira sang kusuma
sawungunira asare
enjing wau sri narendra
miyos siniwèng bala
têdhak lênggah sitiluhur
siniwi ing wadyabala

punggawa pêpak anangkil
tumênggung ngabèi dêmang
arya rôngga myang kaliwon
kyana patih munggèng ngarsa
sang nata angandika
mring Patih Gajahmadèku
hèh ta patih wruhanira

manira sare ing wêngi
katingal ingsun akrama
lan putri luwih ayune
putrane Sang Natèng Cêmpa
hèh patih apa ana
praja rane Cêmpa iku
ki apatih atur sêmbah

kawula myarsa dewaji
nêgari Cêmpa punika
pamyarsa kawula mangke
pêrnahipun tanah sabrang
dene nêgari Jawa
ngandika malih sang prabu
maring Patih Gajahmada

yèn mangkono sira patih
maranga nêgara Cêmpa
sun utus sira wiyose
nglamara putri ing Cêmpa
iku patih dèn kêna
mêtua Grêsik sirèku
ki patih matur sandika

sang nata jêngkar tinangkil
malêbêt ing dhatulaya
ginarêbêg para sinom
sêlir kêlawan bêdhaya
para mantri wus bubar
sêdaya sampun umantuk
kawarnaa kyana patya

sampun umangkat sira glis
praptèng Garêsik lampahnya
wus anumpak palwa age
alayar dalu lan siyang
tan kawarna ing marga
praptèng Cêmpa lampahipun
wus marêk Sang Natèng Cêmpa

sang nata lagya tinangkil
pêpak sagunging punggawa
kêsaru wau praptane
Kyana Patih Gajahmada
lajêng tumamèng ngarsa
angandika sang aprabu
lah sira sapa kang prapta

Gajahmada Kyana Patih
matur sarwi awotsêmbah
pukulun gusti sang katong
gusti kawula dinuta
Sang Prabu Brawijaya
narendra ing Majalangu
kang mêngku rat tanah Jawa

ulun kang sudi mêstani
pun Apatih Gajahmada
ingkang dados wêrangkane
wondene lampah kawula
dinuta nyaosêna
nuwala kunjuk sang prabu
cinaosakên kang sêrat

sigra tinampan kang tulis
binuka sinuksmèng driya
sampun kaèsthi rasane
têmbunge ponang nuwala
anglamar ingkang putra
wusira pêmaosipun
sang nata alon ngandika

hèh ta Patih Majapait
alèrèha pamondhokan
sampun pinêrnah kuwone
sang nata kundur ngêdhatyan
winarna sri narendra
pan têtiga putranipun
pêmbajêngira wanodya

panggulunira pawèstri
priya pan wuragilira
pêmbajêng endah warnane
sang nata praptaning pura
pinêthuk ingkang garwa
lênggah jinarwanan sampun
yèn ingkang putra linamar

kang putra dipun dhawuhi
kusuma yu kang pangarsa
sangêt ajrih ing ramane
umatur sumôngga karsa
lajêng kinèn samêkta
sang rêtna samêkta sampun
kang ibu angêmu waspa

gumêrah tangis jro puri
wus samêkta sêdayanya
gêgawanira sang katong
dhumatêng ing putranira
êgong sêkar dalima
rata gêrbong bale lumur
tuwin titihan pranggitan

awasta ki jêbadbèdri
ki bêlawong warni panjang
kang ginawakkên putrane
pawongan lan rajabrana
busana wastra rêtna
sang nata sigra adhawuh
nimbali rêkyana patya

prapta ngajêngan nêrpati
ki apatih ingandikan
lah uwis gawanên age
iku patih anak ingwang
lan iki layang ingwang
aturêna sang aprabu
sutèngong ing MajalêngkaGajahmada awotsari
sêksana sigra umangkat
sang putri binêkta age
sang prabu ngatêrkên putra
datan kawarnèng marga
ing pasisir sampun rawuh
sigra anumpak baita

sang nata wangsul pasisir
ya ta Patih Gajahmada
ngriyinakên utusane
kinèn ngaturi uninga
dhatêng Sang Brawijaya
yèn sang putri anèng ênu
tan kawarna polahira

sang nata ing Maospait
parentah akarsa mapag
dhatêng sang putri praptane
mring Garêsik sri narendra
wus budhal sri narendra
sawadyabala gumuruh
ing Garêsik sampun prapta

Patih Gajahmada prapti
kyana patih sampun têlas
saking ing palwa udhune
sang kusuma wus binêkta
mring Patih Gajahmada
sampun panggih lan sang prabu
nuwala katur sang nata

winaos sinuksmèng galih
têmbunge sampun kadriya
sêdayane ing ungêle
suka tyasira narendra
sigra sang nata mapag
ing praptanira sang ayu
wus panggih têmpuh ing tingal

lir panjang putra upami
tumibèng sela gêgilang
sarêng kumêpyur kalihe
sang rêtna sigra anêmbah
ngaras pada narendra
sang rêtna nulya sinambut
dhumatêng sri naranata

sigra ingêmban tumuli
lajêng binêkta aminggah
dhatêng titihan garêbong
sang nata nitih kalihan
sêksana sigra budhal
kundur dhatêng Majalangu
kanthèn asta lan kang garwa

tabuhan turut dêlanggung
nèng marga datan winarni
prapta nêgri Majalêngka
lajêng malêbêt jro puri
datan kawarna sêmana
lajêng sami alulut-sih

siyang dalu pulang lulut
datatita linging nguni
kocapa nêgari Cêmpa
kêtamuan sri bupati
ran Maklum Brahim Asmara
wus apanggih lan sang aji

lajêng sami tata lungguh
angling wau Maklum Brahim
dhumatêng Sang Natèng Cêmpa
lingira arum amanis
pramilane kula prapta
wus karsa Rabul Ngalamin

tuwan Islama sang prabu
yèn tuwan botên agami
sangêt bêndune Suksmana
mangkana sri narapati
ing Cêmpa anut kewala
sampun Islam sri bupati

lan sawadyabalanipun
têtêp nut agama suci
Maklum Brahim tinariman
atmajanira pawèstri
kang tinarimakkên mangkya
putra kang panênggak nênggih

sêmana sampun adhaup
kêlawan Sèh Maklum Brahim
wus alami winurcita
Sang Natèng Cêmpa ngêmasi
sasedanira sang nata
kagêntèn putra wuragil

jalu kang umadêg ratu
wontên ing Cêmpa nêgari
Sèh Maklum Brahim Asmara
dados ipene sang aji
Sèh Maklum Brahim Asmara
sampun pêputra kêkalih

sami miyos jalu bagus
nêngêna datan winarni
ing nungsa Jawi kocapa
nêgari ing Majapait
kêlangkung gêmah raharja
murah sandhang tuwin bukti

tulus kang sarwi tinandur
tan ana dursila juti
wadya lit tyasira eca
jênênge Brawijaya Ji
anèng nêgri Majalêngka
sigêgên datan winarni

wontên malih kang winuwus
kang anèng têngah wanadri
kacatur wontên rêksasa
lan sadulure rasêksi
apan iya roro sanak
kêkalih sami mêrtapi

sawiji dina anuju
rasêksa lawan rasêksi
nênggih sami jêjagongan
ya ta ngucap ni rasêksi
dhumatêng ing kakangira
ingsun kakang arsa laki

lan Sang Prabu Majalangu
Brawijaya kang wêwangi
kaya ngapa pêkênira
ki rasêksa lingira ris
dene sira tanpa ngrasa
arsa laki lan sang aji

bêcik yèn ayun sang prabu
rupamu kaya mêmêdi
rambutira jatha gimbal
siyungira amêringis
sacarak sisih dawanya
arsa laki lan sang aji

kang mêngku nungsa Jawèku
sinêmbah samaning aji
tanah Jawa tuwin sabrang
para ratu atur putri
padha ayu endah-endah
tur padha putraning aji

kabèh padha ayu-ayu
lamun padha ngombe warih
apan katon lêr-êlêran
saking kuninge gumrining
lah ta yayi kaya ngapa
yèn sira arsa pêpanggih

lan Sang Prabu Majalangu
pan sira rupa mêmêdi
sang rasêksi sigra ngucap
kakang ingsun apan bangkit
amalih awarna endah
sêksana amalihwarni

arupa wanodya ayu
ingkang kaya widadari
ki rasêksa suka-suka
umiyat warnaning ari
gumuyu acukakakan
wus kêrasa ati mami

sira yayi bisa mèlu
duwe waris tanah Jawi
yèn tumêka sutanira
sang rasêksi alon angling
muga kakang katêkana
kang adadi sêdya mami

lah mara yayi dèn gupuh
manjinga marang nêgari
bage yayi apanggiha
lan Sang Natèng Majapait
sira pêputra alanang
ingkang bagus tur apêkik

yayi ingsun asinau
momong kaponakan benjing
ngong têdha dewa kang mulya
muga benjing suta mami
muga yayi ngluwihana
sagunge para prajurit

ing nungsa Jawa sêdarum
lan sakèhe tapa mami
kabèh ingkang kuna-kuna
sun wèhakên anak mami
iku ta panêdhaningwang
lah uwis mangkata yayingaliha nama sirèku
Ni Endhang Sasmitawati
ni endhang sêksana mangkat
nêmbah lèngsèr saking ngarsi
marang nêgri Majalêngka
lampahira sampun prapti

kandhêg anèng pasar agung
kathah uwong aningali
duk lagi ramening pasar
nêgari ing Majapait
sagung wong kenyut kang warna
sêdaya ingkang ningali

lanang wadon anèm sêpuh
buruh bakul lan dêdungik
mondrèng miwah sambiwara
tilar dodolane sami
sakathahe kang tumingal
sami narka widadari

saking suwarga tumurun
cahyanewong pasar sami
kucêm pucêt tanpa cahya
mung ni endhang andhèwèki
cahyane mancur lir wulan
kang lagya purnamasidi

sumunu cahyanya mancur
Ni Endhang Sasmitawati
saking sangêt panêdhanya
tinêkan sasêdyanèki
ing sakarsanira dadya
istijrade andhatêngi

lagya sineba sang prabu
pêpatih punggawa mantri
lajêng ngubêngi nêgara
miyos ing pasar sang aji
ginrêbêg sagung punggawa
bupati mantri prajurit

sang nata ningali wau
ni endhang rinubung jalmi
kyana patih atêtanya
têdhak saking ing turanggi
marêpêki sarwi ngucap
lah ta iki wong punapi

kandhêg ing kene rinubung
ing ngêndi wismanirèki
lawan sapa aranira
seje lan wong akèh iki
ni endhang alon turira
inggih ta ulun puniki

têtiyang saking ing gunung
wondening wastamba gusti
Ni Endhang Sasmitawatya
prapta ulun arsa ngabdi
dhatêng Prabu Brawijaya
kya patih matur sang aji

ing solah sêdaya katur
sang nata lajêng siniwi
lênggah anèng pagêlaran
kya patih kinèn nimbali
mring ni endhang praptanira
tan dangu praptèng ngarsa ji

sang nata sarêng andulu
kêsmaran sajroning galih
mulat warnane ni endhang
dhinawuhan nunggil linggih
kêlawan parêkan inya
praptèng pura minggah sêlir

kêlangkung sihe sang prabu
ni endhang nulya garbini
kêlawan sri naranata
anyidham kaworan nênggih
sangêt dènnya amêminta
gêcok mêntah lawan gêtih

ambêbana mring sang prabu
amothah ing siyang ratri
tan bêtah sri naranata
pinintanan siyang ratri
ya ta lajêng pinaringan
sêmana wau binukti

nulya ngêrik endhang wau
jatha gimbal rikmanèki
sacarak sisih siyungnya
mulya rupane rasêksi
gègèr sajro dalêm pura
sangêt duka sri bupati

sang nata angêmbat lawung
endhang arsa dèn larihi
gya lumajar nyai endhang
mantuk ing kayangannèki
wus dumugi ing sêmaya
babar ingkang jabang bayi

miyos jalu putranipun
bagus cahyanira wêning
beda lawan ibunira
lajêng sinungan wêwangi
Ki Dilah pêparabira
dadah dulang dèn rumati

lami-lami wayahipun
ki jaka madhêp birai
ya ta apitakèn bapa
saure kang uwa nênggih
iya ingsun ramanira
tan narima sang apêkik

hèh ta sira iku dudu
ni rasêksi kewran galih
amicarèng jroning nala
dhuh Ki Dilah suta mami
lamun ora sun waraha
lamun lunga anak mami

sapa kang kelangan sunu
ni rasêksi angling aris
lah mênênga sutaningwang
mêngko sira sun tuturi
sêjatine ramanira
Brawijaya Majapait

ingkang yoga ing sirèku
nanging poma anak mami
aja sira awêwarta
bok sira dipun patèni
Ki Dilah alon turira
yèn mêkatên ibu mami

kula ngawula Sang Prabu
Brawijaya Majapait
ingkang ibu angandika
adhuh gusti putra mami
anggèr aja angawula
iya marang sri bupati

mênama sira nak ingsun
anêmu wirang lan isin
Ki Dilah aturnya mêksa
sênadyan tan suka inggih
kula ibu èstu kesah
botên kenging yèn pinênging

dahat kapingin wak ingsun
angawula mring Sang Aji
Brawijaya Majalêngka
ingkang ibu duk miyarsi
dhumatêng aturing putra
sangêt dènnya dhandhanggêndhis

kawarnaa Arya Dilah nuli
lèngsèr saking ngarsane bunira
ingampah tan bisa lèrèh
datan praduli tutur
Jaka Dilah mêksa lumaris
lêstari lampahira
tan kawarnèng ênu
prantèng nagri Majalêngka
sagung miyat dhumatêng sang rajasiwi
sêdaya sami cingak

lampahira praptèng pôncaniti
lajêng marêk sor waringin kêmbar
nèng ngriku sila lênggahe
kyana patih winuwus
Gajahmada ing Majapait
kalanira yun seba
Ki Dilah kadulu
ngalosod sor ringin kêmbar
kyana patih sêksana anulya angling
rare ing ngêndi sira

Jaka Dilah matur mring ki patih
ulun rare datan wrin pinôngka
tan wikan kawijilane
tan uning bapa babu
ulun inggih ingkang nusoni
kidang tuwin mênjangan
mrak ngêmuli ulun
kadya lêlayangan pêgat
sagènipun dhumawah badan puniki
lumembak ing satitah

KyanaPatih Gajahmada angling
bocah alas sapa aranira
lan paran dadi sêdyane
Jaka Dilah umatur
pan Ki Dilah wastamba gusti
karya ulun punika
praptèng Majalangu
sumêdya ngabdi sang nata
nadyan dipun kêrsakna dados pêngarit
ulun dhatêng sandika

Kyana Patih Gajahmada angling
lah Ki Dilah payo mring paseban
ingsun saosakên mangko
mring Nata Majalangu
kyana patih lumampah aris
Ki Dilah atut wuntat
praptèng ngarsa prabu
sang nata nuju sineba
pêpak andhèr sagunge punggawa nangkil
mantri tuwin satriya

Brawijaya sarêng aningali
hèh ta Patih Gajahmada apa
ya ing jaba pawartane
kyana patih umatur
ulun kamipurun atur wrin
wontên rare punika
asaling wana gung
tan uningèng yayah rena
namanipun Jaka Dilah nêdya ngabdi
dhatêng paduka nata

sri narendra angandika aris
hèh Ki Dilah lungguha ngarsèngwang
lan panakawan cilik wor
Ki Dilah pan dinulu
sasolahnya amambu galih
cahyanira Ki Dilah
lir wulan umancur
ri sêdhêngira purnama
laku linggih solah muna lawan muni
pracina trah kusuma

tan winarna laminira mangkin
sri narendra pan arsa cangkrama
anggêrit sangsam lan banthèng
babêrêg mring wana gung
Jaka Dilah umatur aris
marang Sri Brawijaya
pukulun sang prabu
arsa acangkramèng wana
kathah ingkang dados samaripun gusti
wontên ing wanawasa

luhung cangkramèng lun-alun gusti
anggêrita sagung buron wana
sangsam Jawi miwah banthèng
ulun gusti kang sanggup
dhatêngakên buron wanadri
sagung isining wana
anèng alun-alun
Sang Brawijaya ngandika
rare cilik aturira marang mami
iya sun anti sira

lamun iku aturmu tan yêkti
pêsthi ingsun pisah murdanira
sun bêsèt carman ta mangko
ana ing alun-alun
tinontona wong Majapait
lah ta Dilah lungaa
dèn age praptamu
Ki Dilah nêmbah gya mentar
nulya kesah tumamèng marang wanadri
prapta ênggoning yayah

ni rasêksi kagyat aningali
ingkang suta prapta tinangisan
pinêngkul-pêngkul janggane
ni rasêksi amuwus
hèh Ki Dilah baya tan olih
suwita ing narendra
Natèng Majalangu
baya anêmu dêduka
ingkang putra Ki Dilah matur wotsari
kula dinutèng nata

anggiringa sato ing wanadri
ngalêmpaka ngalun-alun nata
ibu sang nata karsane
ni rasêksi amuwus
lah Ki Dilah muliha aglis
ingsun ingkang giringa
marang alun-alun
sagunge kang buron alas
andêlêna biyangira anèng wuri
anggiring buron alas

putranira Ki Dilah nulya mit
sigra lèngsèr wangsul mring nêgara
prapta ngalun-alun age
Sang Natèng Majalangu
ri sêdhênge siniwèng dasih
anèng ing pagêlaran
Ki Dilah andulu
ingiring ing buron wana
sangsam kidang maesa banthèng lan kancil
samya munya sêdaya

yèn jalmaa sêdaya samya ngling
ngaturakên pêjah gêsangira
sumôngga karsa karsane
Sang Prabu Majalangu
sira Dilah umatur aris
dhuh gusti sri narendra
ngaturakên ulun
punika sagunging kewan
pan sumôngga ing karsa sri narapati
Brawijaya ngandika

nulya budhal sagung kang pra rabi
sami nitih kang pêdhati sinang
ki jêbadbèdri arane
sangsam ginêrit sampun
Brawijaya suka ing galih
salaminira gêsang
tan kadya puniku
kasukanira nèng dunya
katingal Ki Dilah kaprawirannèki
suka Sang Brawijaya

karsanira wau sri bupati
pan Ki Dilah kinulawisudha
jinunjung mantri lungguhe
winênangakên sampun
tampi dhawuh lan sinung nagri
sabrang tanah Palembang
jumênênga ratu
pinaring wadya salêksa
saking Jawi ingakên putra nêrpati
dibya pan kinasihan

kunêng mangke gêntya kang winarni
kang kocapa Risang Putri Cina
ingaturakên sang katong
dene putri Cinèku
luwih ayu warnirèki
kang carma maya-maya
lir gêdhah dinulu
kadi kartika gumêbyar
yèn adhahar katingal upa duk manjing
nèng jôngga upan-upan

Brawijaya sukanira ngênting
sinêngkakkên Rajaputri Cina
sampun dadya garwa anèm
sihira sakêlangkung
pramèswari ing Dwarawati
garwanira kang tuwa
apan maksih kantun
ya ta pramèswari mular
nuwun pêgat ingulihna rama bibi
pan ingsun putri Cêmpa

Brawijaya angandika aris
ariningsun yèn sira tan arsa
maru putri Cina anggèr
yêkti iku sun tundhung
saking pura ing Majapait
Brawijaya nênurat
saraosing kalbu
wus kawrat sajro nawala
gya sinungkên marang Gajahmada Patih
nêmbah sigra tinampan

kyana patih wusnya tampi tulis
wus uninga sasmitaning nata
nulya lumampah sira ge
Garêsik kang jinujug
Arya Damar kalanirèki
mangkat ing Majalêngka
kandhêg lampahipun
nèng Garêsik pamondhokan
pan anganti wadine sri narapati
ingkang wus winangsitna

sigra prapta Gajahmada Patih
ing Garêsik cundhuk lawan Arya
Damar wau nulya lèngsèr
saking dènira lungguh
Patih Gajahmada sigra ngling
hèh ta Ki Arya Damar
manira ingutus
dhumatêng sri naranata
maringakên garwa dalêm ingkang mijil
saking nêgari Cina

myang surate Prabu Majapait
kinèn nêdhakakên dhatêng tuwan
sêksana tinampan age
mring Arya Damar sampun
ponang surat binuka aglis
winaca sinuksmèng tyas
kadriya kang têmbung
Arya Damar wus atômpa
titi tamat nuwalanya sri bupati
dhawuh mring Arya Damar

Arya Damar alon dènnya angling
dhuh Kiyai Patih Gajahmada
andika matur sang katong
sêmbah ulun anuwun
bidhal kula kèndêl Garêsik
alama dèrèng layar
angantosi ulun
ing karsa sri naradipa
rèhning kula angabdi sri narapati
ewuh eman ing lampah

Kyai Patih Gajahmada mulih
dyan lumampah prapta ing nêgara
tumamèng Majapaite
wus tundhuk ngarsa prabu
Gajahmada umatur aris
pukulun sri narendra
ulun tuwan utus
dhumatêng ing Arya Damar
mitêdhakkên nuwala tuwin sang putri
nuwun pun Arya Damar

datatita lingira ing nguni
kang kocapa Arya Damar mancal
sigra binabar layare
anuju angin timur
palwanira lumampah aglis
pan anglir pendah kilat
ing Palembang rawuh
lajêng minggah ing dharatan
Arya Damar lajêng têtêp madêg aji
anèng nagri Palembang

ênêngêna kang madêg nêrpati
nèng Palembang Cêmpa kang kocapa
Sèh Maklum Brahim putrane
kêkalih samya jalu
ingkang sêpuh wastanirèki
kêkasih Radèn Rahmat
ingkang anèm wau
Radèn Santri namanira
Raja Cêmpa putrane wau winarni
nama Radèn Burerah

Radèn Rahmat sêmana apamit
mring kang paman sang raja ing Cêmpa
tanapi wau arine
Rahadèn Rahmat matur
mring kang paman anuwun pamit
kawula arsa kesah
anuwun pangèstu
badhe dhatêng tanah Jawa
atêtuwi mring jêng uwa Majapait
Raja Cêmpa ngandika

sun lilani iya sira kaki
nanging arinira iku nyawa
sira gawaa karone
saparan aja kantun
Ki Burerah kêlawan Santri
iku wawêkas ingwang
aja salah dunung
ya ta sampun sinangonan
risang putra katiga sami ngabêkti
sigra mangkat sêdaya

wus anitih baita lumaris
layar nêngah marang nungsa Jawa
ing marga tan winiraos
wus prapta Majalangu
dyan cumundhuk lawan sang aji
praptane putra tiga
sukèng tyas kêlangkung
mring nata binujakrama
tan winarna lamine nèng Majapait
apan sampun sawarsa

kawarnaa wusing lami-lami
Radèn Rahmat sêmana akrama
punika antuk putrane
Wilatikta Tumênggung
pan kêkalih putranirèki
Tumênggung Wilatikta
èstri kang pêmbayun
awasta Gêdhe Mênila
apan sampun pinanggihakên tumuli
kêlawan Radèn Rahmat

kang taruna wasta Radèn Sahid
jalu bagus cahyane gumawang
jangkêp kêkalih putrane
Rahadèn Rahmat wau
wus apamit dhatêng nêrpati
awisma Ngampèldênta
dènira dhêdhukuh
wau ingkang kawarnaa
Radèn Santri lan Radèn Burerah nênggih
wus sami palakrama

apan angsal atmajanirèki
Arya Teja kêkalih putranya
sami wanodya kalihe
samya yu warnanipun
ingkang sêpuh kalap Dyan Santri
dene ingkang taruna
pan kagarwa sampun
dhumatêng Radèn Burerah
radèn kalih apan sami nyuwun pamit
dhatêng Sang Brawijaya

apan arsa dhêdhêkah Garêsik
radèn kalih wus sami ngidenan
datan winarna solahe
wus sami adhêdhukuh
radèn kalih anèng Garêsik
wau kang kawarnaa
molananyar rawuh
saking Arab tanah Judah
apêparab Sèh Wali Lanang ngêjawi
anjujug Ngampèldênta

Brawijaya alon ngandika ris
juru tênung ajar myang pandhita
nujum ramal ladunine
benjang sapungkur ingsun
apa ana ingkang gumanti
satêrah turun ingwang
ana Majalangu
ingkang jumênêng narendra
dhawuh ingsun lah mara jawabên sami
sêdaya aturira

dhuh sang nata kantun tigang iji
têdhak tuwan inggih madêg nata
gumantya nata badhene
pan dados nata agung
pan ing têmbe ngalih nêgari
maksih turun narendra
ngêdhaton Mêtarum
kèdhêp sagunging wong Jawa
sami seba sêdaya dhatêng Mêtawis
ratu tanpa sisihan

sri narendra bubaran tinangkil
sigra kundur marang ing kêdhatyan
kêpanggih lawan garwane
gya pramèswari tundhuk
lawan putri ing Dwarawati
tan pisah sinisihan
dènnya karon lulut
warnanên mangke sang nata
gêrah sangêt rajasinganên sang aji
alami tan sineba

sakèh usada tan na nêdhasi
gêrahipun sampun tigang côndra
datan ana ing sênggange
ing wayah tabuh têlu
amiyarsa swara tan kèksi
wau sri naranata
kangswara ngling arum
yèn sira arsa waluya
hèh sang nata gêrahira iku nênggih
anganggoa wong Wandhan

ngulatana uwong Wandhan kuning
sumangsane sirèku ngagêma
pinêsthi mulya gêrahe
kagyat tumulya wungu
sri narendra ing Majapait
gya kinèn angupaya
wong Wadhan nulyantuk
bêbêktan saking ing Cêmpa
parêkannya Nimas Ratu Dwarawati
boyongan saking Wandhan

cinarita putri Wandhan kuning
kamulane anèng nagri Cêmpa
nalika Wandhan bêdhahe
ya ta sira sang prabu
ponang Wandhan dipun sarèni
sapisan nulya waras
gêrahnya sang prabu
salaminira sang nata
anyarèni ing kênya tan kadi mangkin
ing mangke kang sarira

nulya wawrat Risang Wandhankuning
sampun lami jangkêp ing sêmaya
sêksana babar putrane
jalu warnanya bagus
cahyanira amindha sasi
ri sêdhêngnya purnama
wus katur sang prabu
yèn Ni Wandhankuning babar
miyos jalu warnanira langkung pêkik
cahya anglir sêsôngka

gya pinundhut ingkang jabang bayi
de sang nata pinangku winangwang
tuhu binagus warnane
angandika sang prabu
marang bala ing Majapait
lah sira timbalana
iya mitraningsun
sira Ki Buyut Masahar
juru sawahira mangke sri bupati
tan dangu praptèng ngarsa

Brawijaya sigra dènnya angling
hèh ki buyut sira ing Masahar
ambilên jabang bayine
sira gaweasunu
apan sira nora nganaki
wêkas ingsun ing sira
yèn jangkêp sawindu
rare iku patènana
aja sira ngêlirkên wawêkas mami
sun supatani sira

pramulane wêkas ingsun gati
marang sira iya rare jabang
si juru tênung wêcane
pan iku dadi ratu
tur angrusak ing jênêng mami
ki buyut ing Masahar
sigra amit mantuk
kang jabang bayi binêkta
praptèng wisma ni buyut bungah kêpati
amanggih putra priya

warnanira dinulu apêkik
mapan nyata wijiling kusuma
nyai buyut langkung sihe
dènira darbe sunu
pan dinadah dinulang nênggih
esuk sore kapêksa
myang pangrêksanipun
ni buyut pinôncawara
polahira kadi putrane pribadi
ing dalu kinêmitan

anak putu ingkang sami kêmit
sarupane tiyang pasawahan
kang jalu kêmit dalune
kang èstri mara esuk
miwah sore sami nyênyangking
karya êmpon-êmponnya
lawan lisahipun
miwah ambêkta dhaharan
pan gumêrah akathah kang ngêladèni
ing dalu lawan siyang

gêdêring wong lir wong darbe kardi
kyai buyut langkung sukanira
amarwata suta tyase
ya ta pan sampun puput
jabang bayi dipun wêstani
Radèn Bondhan Kêjawan
dènira ki buyut
kang jabang bayi sêmana
lir ginege glis agêng kathah kang warsi
wus umur kawan warsa

laminira jangkêp pitung warsi
Radèn Bôndhankêjawan punika
ki buyut swarèng rabine
anakira ni buyut
pan andungkap ing pitung warsi
wêwêkase sang nata
yèn jangkêp sawindu
umure atmajanira
ingsun kinèn matèni putranirèki
jrih ulun sinupatan

nyai buyut sigra dènnya angling
kaki buyut suta pêkênira
Ki Bondhan Kêjawan Radèn
wus dadi manah ingsun
lamun sira angalap pati
sun bae patènana
mrih mati karuwun
ki buyut narik curiga
tarkanira mring Radèn Bondhan sayêkti
nyai buyut kantaka

nyai buyut kantaka tan sipi
kyai buyut kandhêg karsanira
anon kalêmpêr rabine
osike jroning kalbu
yèn sidaa ingsun patèni
anak ingsun Si Bondhan
rabiningsun lampus
pindho papa awak ingwang
suta mati rabiningsun angêmasi
supe wêling sang nata

kyai buyut sigra amarani
rabinira anulya ingêmban
ki buyut aris wuwuse
rabiningsun ni buyut
anglilira sira dèn aglis
sun turut karêpira
anakira wurung
gon ingsun sêdya piala
nyai buyut wau myarsa nuli nglilir
putranira kinuswa


Kyai Buyut Masahar lon angling
yèn mangkono yayi karsanira
lah karia sira mangke
ingsun mring kutha iku
arsa matur marang sang aji
aja katingal ala
ing ubayaningsun
sarèh ingsun wus ubaya
bok iyaa sun 
- karya manising angling
panulake nakira


sun aturne yèn uwis ngêmasi
sutanira Si Bôndhankêjawan
dèn abêcik pangrêksane
anulya lumêstantun
Kyai Buyut Masahar aglis
malêbêt ing jro kitha
nênggih Majalangu
arikat dènnya lumampah
sigra prapta ing Majapait nêgari
sang nata duk sineba


pêpak sagung sêntana myang mantri
lan punggawa miwah para putra
atap ing pagêlarane
asri lamun dinulu
wadyanira ing Majapait
ki buyut ing Masahar
mangsah ngalun-alun
alinggih ing pênangkilan
pasilanya mangrêpa tumungkul nênggih
nêmbah cundhuk sang nata


jabang bayi apan sampun lalis
ulun tuhu sêtya ing narendra
sampun dumugi yuswane
jangkêp ing pitung taun
risang nata ing Maospait
sigra dènnya ngandika
tarima ngong Buyut
Masahar prasêtyanira
maring mami ambaurêksa mring mami
têmên-têmên tyas brôngta


Asmaradana
kunêng malih kang winarni
padhêkahan Kudus mangkya
nênggih ingkang winiraos
Ki Gêdhe Kudus punika
têtiga putranira
samya jalu bagus-bagus
liya ibu kang taruna


tunggil ibunya kêkalih
ingkang atuwa punika
wus samya akrama karo
atmaja garwa taruna
satunggal dèrèng krama
putra wuragil puniku
apan ta sampun diwasa


tansah tinari akrami
dening yayah sru lênggana 
-
kêlangkung sangêt amopo
kang rinukti ing wardaya
karêm amangun tapa
tyasira sangêt mangun kung
dènnya amrih kautaman


kaluwihan ing sêsami
amunjuli padha jalma
saya sangêt kagagase
marmanya dahat lênggana
kinèn krama ing yayah
nanging ki agêng ing Kudus
asru amêrdi ing putra


lah kramaa sira kaki
aja wèt sira lêlamban
akarya ucaping ngakèh
yèn sira nora kramaa
lah babo pilihana
atmajane wong sa-Kudus
tuwin nagri liyanira


macêpat môncanêgari
mara sira pilihana
sok sira sênênga bae
ingsun takokêne nyawa
manira kang anglamar
kang putra matur anuwun
suka tampia dêduka


manah kawula samangkin
dèrèng pisan nêdya krama
wikan ing têmbe ngakire
mênawi gadhah panêdya
inggih dhatêng wanodya
samangke anuwun bêndu
ulun dèrèng sêdya krama


ingkang rama têmah runtik
mirsa ature kang putra
de tan dhinèrèk karsane
sêksana kinèn akesah
wau ingkang atmaja
ki agêng sangêt kang bêndu
sêdya amrih tinuruta


dadya anggraitèng ati
ki jaka dènnya kadukan
sangsaya sru ngrudatine
saking jrih dukaning rama
dadya anyilib tingal
anis kalanirèng dalu
tan ana ingkang uninga


enjing wus katur ramèki
yèn putra ing dalu musna
kagyat tyasira ki gêdhe
nulya 
- kinèn ngulatana
ing desa tuwin wana
praja liyan tan kêpangguh
ki gêdhe narimèng Suksma


mangkana ingkang winarni
kang murca saking ing wisma
ki jaka lêpas lampahe
tan ana sinêdya ing tyas
lumêbèng wanawasa
ing gunung Kêndhêng jinujug
prapta wana tapa ngidang


tan arsa katingal jalmi
Ki Jaka amati raga
datan kawarna lamine
sangsaya kalunta-lunta
lampahira Ki Jaka
sêmana mulat ing ranu
bèji pangangsoning jalma


ayom sitinira rêsik
kaidêran sêsêkaran
asri endah winulat wong
ing ngriku lèrèn ki jaka
ngisoring sêkar-sêkar
ki jaka eca alungguh
warnanên kang darbe taman


ki agêng ing Kêmbanglampir
ketang miyat tamanira
apan ika pangungsène
wong Kêmbanglampir sêdaya
ya ta kang cinarita
ki agêng atmajanipun
satunggal ayu utama


apan maksih rara kêncing
ayune datanpa sama
wus amêpêk biraine
tinari krama tan arsa
rêmên momong sarira
dèrèng wontên kang panuju
marmanira awèt lômba


duk samana maring bèji
angangsu datanpa rowang
wanci wus ing bêdhug suwe
warnanên ingkang angidang
lèrèn têpining taman
sêmana waspada dulu
yèn ana dyah kênya prapta


karsanya siram ing bèji
sang dyah tan amawi rewang
ki jaka sigra lumèngsèr
umpêtan ampingan wrêksa
ing bèji têpinira
nênggih wontên 
- wrêksa kêpuh
dhèmpèt lawan wrêksa gayam


ing ngriku gonira dhamping
ki jaka dènnya umpêtan
nanging waspada tingale
sasolahira bok rara
nanging sang dyah prayitna
ing saparibawanipun
sajro taman kang winawas


apan tan ana kaèksi
iya jalma liyanira
datan ana sabawane
ni rara alukar sinjang
tanapi kasêmêkan
sang rêtna anyawuk banyu
asiram tanpa têlêsan


sarira dahat dumêling
katingal sakalirira
kang rêmpid-rêmpid akaton
sadangunira asiram
ki jaka awaspada
dhasare sang rêtna ayu
sarira tanpa wêrana


dangu dènnya aningali
ki jaka tyasnya kagiwang
amung sang rara nèng panon
supe dènnya amêrtapa
mulat wanodya siram
sang rara gya mêntas sampun
ngrasuk sinjang kasêmêkan


ki jaka sigra umijil
saking ênggone umpêtan
dangu anahan wirage
Ki Jaka Kudus sêksana
sarêng mêntas sang rara
lajêng anêkakkên kayun
dahat tan amawi taha


ki jaka marani aglis
sang ayu sampun cinandhak
amisesa panggujêge
sang dyah gumêtêr kang ôngga
rinakêt ing wong priya
apan satuwuk tumuwuh
dèrèng cêlak lawan priya


nanging sang dyah wus birai
amêpêk diwasanira
wantu kakung lan èstrine
sang rara sumanggèng karsa
sumarah gya asmara
rame ulêm ing alulut 
-
wus sami anunggal karsa


ing solah datan winarni
sêmana wus awor jiwa
pan wus kodrating Hyang Manon
kêpanggih jêjaka rara
sarêng turuning cahya
trahing sujalma linuhung
tan winarna solahira


sawusira andon rêsmi
ki jaka anulya kesah
umanjing ing wana manèh
nutugakên tapa ngidang
asamar tan wrin jalma
sang rara anulya mantuk
tan winarna laminira


sang rara sampun kêtawis
kêkandhangane wong wawrat
owah kabèh sarirane
ibu rama datan samar
yèn manggih kawirangan
ingkang rama tansah dangu
angudi ing putranira


ingsun atanya sirèki
nini sapa rowangira
ngong jarwanana ta anggèr
yèn nini sira wus jarwa
ngong dhaupakên sira
lawan rowangmu raras rum
ywa awèt dadi pocapan


kapriye ta sira nini
kêlamun sira tan jarwa
ni rara ing driya kraos
yèn ngakêna tan uninga
nama myang wismanira
dhuh rama gih badan ulun
luhung tumêkèng ing pêjah


têlas dènira amurih
yayah rena mring atmaja
ni rara tan arsa wartos
asangêt putêking driya
yayah rena atêmah
kaku ing wêrdayanipun
asangêt runtik mring putra


rêngu wijile kang angling
manguman-uman ing putra
ki gêdhe sangêt runtike
tan kuwawa nahan wirang
mila puwasing driya
tyasnya ki gêdhe mring sunu
mangkana ingkang atmaja


ajrih rama sangêt 
- runtik
tyasira sangêting wirang
sêmana ing ratri lolès
datan wrin pringganing wayah
wus mêtu manjing wana
tan kawarna laminipun
saya sêpuh dènnya wawrat


wus prapta sêmaya sasi
ingkang jabang bayi babar
nèng têngah wana laire
aran wana Kêpanasan
ingkang ibu palastra
kunduran palastranipun
ingkang putra anèng dagan


apan wus karsaning Widi
urip jabang bayinira
munggèng dagane bibine
sigêgên kang kawarnaa
Ki Agêng Seladaka
karêmanira nênulup
kêlangênan maring wana


sabên ari mring wanadri
ki agêng ing Seladaka
yèn anulup karêmane
singa kang kinarsakêna
dèrèng nate acuwa
nanging kalamôngsa iku
ki agêng dhatêng ing wana


nulup luput kang kinapti
apan kadya sinupatan
tan mulat pêksi sawiyos
agêng kang warni kukila
ki agêng yèn manggiha
kinjêng kêndhêla tan nêmu
tuwin buron sato wana


satunggil datan amanggih
miwah lyaning buron wana
salire kang dèn upados
ki agêng ngungun ing driya
nanging tan sudèng karsa
ki gêdhe sangsaya darung
ngidul ngetan lampahira


datansah amurang margi
ki agêng ing Seladaka
lampahe nêmpuh wana grong
kalimput ardaning sêdya
ngupaya buron wana
lêpas lampahira darung
sapraptane Kêpanasan


kagèt ki agêng ningali
jabang bayi kêlangsaran 
-
amêlasasih tangise
nèng dagan bibi palastra
Ki Agêng Seladaka
dahat wêlasira dulu
sêksana pinarêpêkan


waspada dènnya ningali
ki agêng ing Seladaka
marang bibi kang wus layon
tuhu endah ingkang warna
kaya trahing atapa
lawan rare jabang jalu
abagus suwarnanira


kêlangkung wêlas ningali
ki agêng ing Seladaka
sigra mudhari sabuke
kang jabang bayi ingêmban
paningsêt cindhe kêmbang
sêksana sampun sinambut
kang jabang bayi ingêmban


asigra binêkta mulih
angalèr ngilèn lampahnya
têngah marga winiraos
wontên kidang ngalang marga
lir minangsi wulunya
asungu kêncana murub
anetra kumala muncar


ki buyut sarêng ningali
mring kidang lajêng kagiwang
sêksana pinaran age
dupi cêlak amanculat
lincak-lincak tan têbah
datan têbih playunipun
malang megung anèng ngarsa


ki agêng sangêt dènnya mrih
rèhning wus kasêngsêm ing tyas
dadya tinut saparane
kidang mring ki agêng mangkya
tan etang dalu siyang
ngalèr ngetan lampahipun
sêmana manggih pratapan


kidang wau tan kaèksi
sapraptanira pratapan
ki agêng cuwa driyane
raganira lêsu lupa
tanbuh paraning duka
rare alit kang sinêndhu
rinaos datanpa karya


mangkana osiking ati
ki gêdhe ing Seladaka
kaya ngapa raganingong

- anggawa ing rare jabang
tanbuh ingkang sêsuta
tan wruh kang aduwe turun
bonggan gawe raganingwang


ri sampun ngartikèng ati
ki gêdhe ing Seladaka
sigra nyèlèhakên rare
sor giyanti pêrnahira
munggèng siti pratapan
anulya tinilar sampun
jabang bayi gilang-gilang


kyai agêng kesah aglis
lajêng nutugakên karsa
ngupaya ing kidang age
jabang bayi kang tinilar
anèng pratapanira
ing nguni Ki Agêng Tarub
duk gêsang angguladrawa


Dhandhanggula
datatita lingira ing nguni
wontên malih ingkang cinarita
kang tinutur sêjarahe
ni wulanjar ing Tarub
pan kêlangkung kawêlasasih
satilare kang raka
tansah among wuyung
kang dadya prihatinira
ni wulanjar ing Tarub dahat kapingin
wrin raosing sêsuta


duk ing nguni maksih ingkang laki
nyai rôndha dèrèng asêsuta
kasêlak tilar kakunge
marmanira kêlangkung
nyai rôndha dènnya prihatin
asupe dhahar nendra
manêkung pinêsu
sêmana pan tinarima
ing Hyang Suksma nuju malêm Gara Kasih
têngah wêngi wayahnya


miyat cahya padhang anêlahi
pêrnahira dhepoke kang raka
pêrtapane duk gêsange
ni rôndha kagyat dulu
ya ta nuli dipun parani
dhumatêng nyai rôndha
kang cahya kadulu
saking liwunge kang manah
ni wulanjar tan ana dèn kawêdèni
sapraptanirèng kana


nyai gêdhe kagyat 
- aningali
dene ana jabang bayi lanang
anèng sor giyanti gone
sigra pinaran gupuh
panggenane kang jabang bayi
maring nyai wulanjar
nulya glis sinambut
kang jabang bayi ingêmban
mring ni rôndha sêksana ginawa mulih
dhatêng ing wismanira


sampun prapta ing wisma tumuli
nyai rôndha sangêt sukèng driya
sêmana wêwêdhak age
apilis kunir apu
mangkah-mangkah pêmbayun kalih
anglir mêntas sêsuta
kodrating Hyang Agung
dinuluran karsanira
nyai rôndha saluku dènira linggih
sutanya sinusonan


ri sêksana praptanira enjing
têtanggane sanake nyi rôndha
miyarsa tangise rare
nulya prasami rawuh
atêtinjo ningali bayi
kagèt osiking nala
kapanane iku
wawrat dene apêputra
baya sapa rewange apulang rêsmi
gawok ingsun tumingal


ingkang têbih sanakane prapti
atêtinjo mring nyai wulanjar
sami samêkta bêktane
iku bêbayinipun
nusu lamun ana têtami
yèn tan ana wong prapta
datan arsa sunu
mung nusu jêmpoling asta
kacarita duk sêmana pitung ratri
padhang anglir raina


sorote cahyaning kang bêbayi
kang madhangi wismane nyi rôndha
dadya tan ana wêngine
nyai rôndha ing Tarub
sêlamine darbe bebayi
kathah dêrajatira
kèh rêjêki rawuh
sagung wong ingkang amulat
jalu èstri mring jabang bayi samya 
- sih
sami kacaryan mulat


kawarnaa wau kang bêbayi
umurira sampun pitung warsa
dadya panutan rare kèh
Ki Jaka kancanipun
rare-rare prasami asih
tut wuri mring Ki Jaka
karyanira nulup
angambil kinjêng kêndhêla
sabên dina rare akèh atut wuri
sih lulut mring Ki Jaka


pan sêmana Ki Jaka prihatin
saking sangêt karêm têtulupan
lali dhahar lawan sare
kawarnaa ing dalu
Kyai Jaka sare naritis
anèng patapanira
kang rama karuwun
wayahe bangun raina
wontên katon sumêladhang ulon guling
acangkuh ujung lanang


dyan cinandhak mring Ki Jaka aglis
ponang dêpon aponthang kêncana
Ki Jaka sangêt bungahe
enjing kesah nênulup
rare kathah sami tut wuri
sabên dina mangkana
mantuk lamun surup
sêmana saya diwasa
Kyai Jaka umur kawan wêlas warsi
maksih karêm mangkana


nyai rôndha sangêt mituturi
mring kang putra lah sira kramaa
mapan sira wus agêdhe
marènana nênulup
arabia nak ingsun gusti
lah sira pilihana
pêrawan ing Tarub
pratuwin Warung Sêsela
sun lamare kang ayu tur maksih kêncing
Ki Jaka datan arsa


ya ta kesah Ki Jaka anuli
maring wana arêmên tumingal
manuk kèh warna-warnane
pan kadya ambêbingung
sagung pêksi anèng ing nginggil
wontên pêksi satunggal
Ki Jaka kapencut
wulune 
- mubyar lir êmas
netra mancur cucuk lir êmas sinangling
arum rênyah kang swara


lir piturun saking ing swarga di
môncawarni kang pêksi ulêsnya
dhapur manuk jalak urèn
lamine dèrèng dulu
Kyai Jaka lagi sêmangkin
mencok pang nagapuspa
Ki Jaka kapencut
asangêt dènnya kêsmaran
apratignya Ki Jaka sajroning galih
yèn ora kacêkêla


suka ingsun tumêka ing pati
kaya priye ing pirantènira
supaya manuk kênane
ya ta osiking kalbu
sêmyang-sêmyang raosing galih
langkung dènnya sungkawa
abrôngta mring manuk
kunêng suruping baskara
Kyai Jaka sare nèng kubur sawêngi
duk ngajêngakên pajar


wontên cumlorot saking wiyati
tanpa sangkan tulupan kang warna
sumêladhang nèng luhure
cahyane kadya daru
pan jumêgur swara duk prapti
warnane têmbaga bang
rinêngga mas murub
cêcêpe kêncana mulya
duk sêmana Ki Jaka sarêng ningali
ing ulon-ulonira


lir katiban daru saking langit
Kyai Jaka angungun tumingal
kang sumladhang nèng luhure
dinulu warni tulup
Kyai Jaka suka tan sipi
ing tyas datan dêrana
kang tulup sinambut
tan pêgat sinawang-sawang
ponang tulup lawan pasêripun nênggih
tyasnya marwata suta


ingkang pasêr pan pinundhi-pundhi
lêmpungira cinêkêl ing asta
kang pêksi kêncana ngèdhèng
murub muncar kadulu
lan 
- kumitir ingkang suwiwi
lincak-lincak nèng ngarsa
Ki Jaka andulu
pêksi mibêr tinut wuntat
manjing wana datan adoh mencok malih
pan sarwi lincak-lincak


Kyai Jaka anulup sumriwit
pêksi mabur apan datan kêna
tansah ambèbèr êlare
tinulup pindho luput
pêksi musna datan kaèksi
Ki Jaka sungkawèng tyas
pêksi tan kadulu
wana gung tan ana jalma
Kyai Jaka ngulati ngudi kang pêksi
kang ulês môncawarna


dangu-dangu pêksi katon malih
mencok anèng pange nagapuspa
lir bèbèr wayang êlare
pan arsa dipun tulup
dyan winawas duk ingayati
manuk ngalih ênggènnya
nulya tan kadulu
Ki Jaka kari anggana
kang kacipta mung pêksi kang môncawarni
tanpa kanthi nèng wana


Kinanthi
Ki Jaka tan kêna muwus
sangêt sungkawaning galih
datansah amênggah-mênggah
dene musna ingkang pêksi
kunêng malih kang kocapa
satêngahipun wanadri


pan wontên têlaga agung
padusane widadari
pêndhak Gara Kasih prapta
ing wayah têngange nêgih
têlaga satêngah wana
kang toya kêlangkung wêning


gumêdêr gumêrah umyung
samya dus pra widadari
kêlawan sarowangira
warnanên kang agung brangti
Ki Jaka kagèt miyarsa
arame swaraning èstri


tinilingakên puniku
suwara dipun pêrpêki
mindhik-mindhik lampahira
ampingan wrêksa 
- arêmpid
pawèstri samya yu endah
Ki Jaka micarèng ati


baya iki warnanipun
widadari ing suwargi
ingkang adus ing têlaga
dene padha ayu luwih
cahyane kadya sêsôngka
Ki Jaka awas ningali


busanane ingkang adus
tinumpuk dadi sawiji
kang sinjang lawan rasukan
tinumpuk sapinggir bèji
acakêt kêlawan toya
Ki Jaka graitèng galih


ngong jupuke sinjangipun
anglangsur dènnya lumaris
arênggosan napasira
adangu datan kaèksi
dupi wau sampun pêrak
kulambi sigra cinuthik


kêlawan sinjange katut
ya ta undurira ririh
anjujug ampingan wrêksa
lampahira sampun têbih
kunêng wau ingkang siram
sakeca kosokan sami


Ki Jaka pan lajêng mantuk
bêkta sinjang lan kulambi
datan cinatur ing marga
sapraptane wisma nuli
busana gya sinimpênan
tan ana ingkang udani


gène sandhangan puniku
sinèlèh ngisoring pari
sajrone lumbung punika
ênggone kêlangkung rêmpid
panyimpênira busana
anèng sangisoring pari


sampun tinindhihan pantun
Ki Jaka anulya bali
bêkta sinjang lan rasukan
saking ing wismanirèki
datan kari sêmêkannya
Ki Jaka bêbêktannèki
mêrpêki têlaga wau
sarwi asingidan rêmpid
ngawasakên polahira
kang sami siram nèng bèji
rame sami kêkosokan 
-
wus tutug asiram sami


pra widadari sêdarum
ingkang siram anèng bèji
angucap ing rowangira
payo padha mêntas sami
wus adangu anèng toya
sêksana umêntas aglis


sêdaya busana sampun
lajêng ngumbara wiyati
kari Dèwi Nawangwulan
maksih angum anèng warih
mêncil akantun pribadya
sira Dèwi Nawangsasi


ing driya kêlangkung ngungun
klambi sinjang tan kaèksi
sang rêtna lara karuna
kalimputan solahnèki
arsa mêntas maksih wuda
dadya angum anèng warih


kêlangkung kawêlasayun
angiyêng dènira nangis
kari lawan kancanira
tanpa sinjang tanpa klambi
sêsambat alara-lara
katuwone awak mami


ngur baya tumêkèng lampus
lan ilang busana mami
nora wurung kamanungsan
wus warising widadari
kulambi miwah sinjangnya
minôngka êlarirèki


yèn ilang sandhanganipun
tan bisa ngambah wiyati
sayêktine kamanungsan
mila bingung tyasirèki
wus tininggal rowangira
Nawangwulan kawlasasih


angum anèng jroning ranu
tanpa sinjang lan kulambi
ciptane sajro wardaya
paran polah ingsun iki
lamun kawruhana priya
mendah dene wirang mami


sinurakan kancaningsun
sakèhe pra widadari
pêsthi nyuraki sêdaya
sangsaya wuwuh prihatin
kocapa wau Ki Jaka
eca nèng sor
- kayu dhamping


mêspadakkên solahipun
Nawangwulan anèng warih
Ki Jaka awas tumingal
marang Rêtna Nawangsasi
ngêrês manahe Ki Jaka
sêksana ngatingal aglis


ngèdhèng jiwa raganipun
sarwi amarani ririh
marang satêpining toya
osike sajroning ati
ayu têmên wong punika
mendah baya-bayanèki


pêsthi maya-mayanipun
mayane anjait ati
kaya ngapa polah ingwang
yèn ora têkèng sarêsmi
angur ta ingsun matia
lamun ora akaronsih


adhuh lae kukus gunung
kinapakna awak mami
palwa gung kandhêg samodra
kandhêm kèrêm sun labuhi
sarwi mênggah ngusap jaja
saya parêk lampahnèki


prapta satêpining ranu
Ki Jaka ngadêg ing pinggir
mangkana Dyah Nawangwulan
duk wau sarêng ningali
wong lanang bagus taruna
tyasira wuwuh prihatin


sang dyah panone sumaput
saking wirange tan sipi
Ki Jaka aris atanya
lah wong apa sira iki
warnanira ayu endah
tanpa rewang angum warih


tanpa sinjang anèng ranu
sang rêtna aris nauri
pan sarwi ngusapi waspa
sangsaya imbuh rêspati
widadari raganingwang
kari lawan kônca mami


sakèh widadari wau
barêngan ngong siram bèji
mêngko ingsun katiwasan
sinjang lan kêlambi mami
ilange nora karuwan
marmane ngong angum warih


lamun 
- mêntas awak ingsun
tanpa sinjang tanpa klambi
Ki Jaka aris saurnya
samêngko kadya punapi
yèn ana kang awèh sinjang
paran baya kang pêrjangji


nauri Dyah Nawangsantun
yèn ana kang awèh tapih
lamun wonge wus atuwa
manjinga wong tuwa mami
kêlamun maksih taruna
dadia sudara wèdi


sun anut sakarsanipun
Ki Jaka mèsêm dènnya ngling
lamun tuhu ujarira
lah payo mêntasa yayi
iki ingsun darbe sinjang
kêmbên tanapi kulambi


ya ta Sang Dyah Nawangsantun
sêksana sampun nampani
sinjang kêlawan rasukan
ya ta wus rinasuk aglis
Nawangwulan sigra mêntas
ngagêm sinjang lan kulambi


alênggah pinggiring ranu
jagongan tiyang kêkalih
Nawangwulan alon mojar
kawula anilakrami
sampeyan jinis punapa
Ki Jaka mèsêm nauri


pan manungsa jinisipun
dene ta pêparab mami
ingkang sinêbut ing kathah
Jaka Tarub aran mami
atmajèng Rôndha Kasihan
manira pan durung krami


baya sira mirah ingsun
pantêse durung akrami
apa maning winicara
aja kêparan doh yayi
mirah atma jiwaningwang
wêlasa wong kawlasasih


lan sira wus tômpa masku
beya ragad ing akrami
têtukon apalakrama
luwih prayogane yayi
jangji dadi jatukrama
jaka panggih prawan sunthi


tan rumôngsa krama ingsun
manira 
- sêdya angabdi
ing dunya têkèng dêlahan
tulusa ingsun dêdasih
mring gusti kang sawang rêtna
Ki Jaka angusap wèni


Sinom
Sang Rêtna Yu Nawangwulan
myarsa Ki Jaka dènnya ngling
anglês sajroning wardaya
mangkono osiking galih
baya takdiring Widi
lêlakone awak ingsun
akrama lan manungsa
paran gon ingsun sumingkir
ya ta mèsêm Kusuma Yu Nawangwulan


aris dènira angucap
pan sarwi ambalang liring
bok dados sanak kewala
têtêpa sudara wèdi
Ki Jaka anauri
bok aja kêpalang tanggung
rèhning padha lêlêgan
wus katêmu padha siji
apamanèh yayi ingkang winicara


sang rêtna mèsêm ngandika
inggih napa dèn rasani
wus karsanira Hyang Suksma
sakarsa kula umiring
rampung dènnya pêrjangji
Ki Jaka manabda arum
lamun mêngkono mirah
lah ta payo padha mulih
ingsun êmban sang rêtna amiwal karsa


kakang sampun dika êmban
prayogi sami lumaris
sêksana sarêng lumampah
sang rêtna lumampah ngarsi
lampahe nolih-nolih
kagugu sasolahipun
dene nora kayaa
lêlakone awak mami
takdiring Hyang manira laki manungsa


andulur anèng ing marga
lir Kumajaya lan Ratih
ing marga datan kawarna
ingkang lumampah sarimbit
sêmana sampun prapti
nênggih padhusunan Tarub
lajêng tumamèng wisma
wus sami tata
- alinggih
sang kusuma jajar lênggah lan Ki Jaka


nyi agêng sarêng tumingal
putrane dèn pêlayoni
rinangkul kinuswa-kuswa
sira nyawa têka ngêndi
dene olèh pawèstri
kaya widadari nurun
dhuh anggèr iki sapa
kang putra umatur aris
adhuh ibu punika mantu sampeyan


tinutur ing purwanira
duk anèng têngah wanadri
ing purwa madya wêsana
kang ibu suka tan sipi
kang putra sampun rabi
nyi agêng tyasnya sagunung
tansah ithak-ithikan
atuwuk datanpa bukti
darbe mantu ayu anom saking swarga


jinurung panêdhanira
nyi agêng suka tan sipi
putra atut palakrama
anggêpe ginusti-gusti
mantune ayu luwih
atmajane kakung bagus
tan ana kang kuciwa
lir Kamajaya lan Ratih
jalu èstri datan pêgat lênggah jajar


nyai agêng kawarnaa
nalikane darbe siwi
Ki Jaka anggawa bêgja
gangsar ngupaya rêjêki
tan towang sabên ari
rêjêkine mumah-mumuh
wuwuh wong padha urmat
sabên ari prapta gili
nyai agêng wus ngagêngkên ingkang wisma


yèn cinatur wismanira
nyi agêng anglir bupati
pasareane kang putra
rinêngga cara bupati
tinon kêlangkung asri
pajangan kumêndhung-kêndhung
dinulu abyor sinang
lir pendah kaswargan ngalih
putra siji rinêngga sinuba-suba


sêmana suruping arka
gumanti padhanging sasi
ing
- dalu kadya raina
anuju purnamasidi
warnanên Nawangsasi
dhasare ayu pinunjul
karêngga ing busana
dhèmês mêsês luwês manis
cahya mancur limpad pasanging graita


wus misuwur môncadesa
nyi agêng mantune luwih
ayu pantês tanpa sama
surti wêdi bêkti laki
milanya sabên ari
wong prapta kadi sêsulung
yun-yunên kudu mulat
wong kuning ayu macêning
aprak ati sêdhêpe kanthi wiraga


siyang dalu ingkang raka
tan kêna bênggang sanyari
kadi mimi lan mintuna
pinangku liniling-liling
dèn ban mring jinêm wangi
wus atangkêp samiripun
amangun yudasmara
tanpa wêlèh akaronsih
jalu èstri amêpêk diwasanira


syang dalu nungku asmara
pêrmain tikswara lungid
luware pulang asmara
asêsuci maring bèji
supe dhahar lan guling
katungkul apulang lulut
antara sangang warsa
nyidham kaworan sang dèwi
nyai agêng ing Tarub sêmana seda


layos sampun binêrsihan
sinucèkakên tumuli
lajêng kinubur sêksana
lan makaming raka nunggil
Ki Agêng Tarub nguni
lumintu sidhêkahipun
kubur dadya sadranan
misuwur liyaning dèsi
amêmule sami nyuwun karaharjan


apa kang sinêdya prapta
sakajate kang mêmuri
Ki Jaka gumanti lênggah
kalênggahane kang lalis
pêparab nunggak sêmi
anama Ki Agêng Tarub
pan dadya pangauban
wong ing Tarub wêdi asih
apadene 
- wong môncapat môncalima


warnanên Dyah Nawangwulan
wus sêpuh dènnya garbini
sampun prapta mangsanira
lair ingkang jabang bayi
nanging miyos pawèstri
gumêbyar cahyane mancur
kadi wulan purnama
ibu rama langkung asih
yèn liniling èsême lir guladrawa


Kyai Buyut Masahar lon angling
yèn mangkono yayi karsanira
lah karia sira mangke
ingsun mring kutha iku
arsa matur marang sang aji
aja katingal ala
ing ubayaningsun
sarèh ingsun wus ubaya
bok iyaa sun karya manising angling
panulake nakira

sun aturne yèn uwis ngêmasi
sutanira Si Bôndhankêjawan
dèn abêcik pangrêksane
anulya lumêstantun
Kyai Buyut Masahar aglis
malêbêt ing jro kitha
nênggih Majalangu
arikat dènnya lumampah
sigra prapta ing Majapait nêgari
sang nata duk sineba

pêpak sagung sêntana myang mantri
lan punggawa miwah para putra
atap ing pagêlarane
asri lamun dinulu
wadyanira ing Majapait
ki buyut ing Masahar
mangsah ngalun-alun
alinggih ing pênangkilan
pasilanya mangrêpa tumungkul nênggih
nêmbah cundhuk sang nata

jabang bayi apan sampun lalis
ulun tuhu sêtya ing narendra
sampun dumugi yuswane
jangkêp ing pitung taun
risang nata ing Maospait
sigra dènnya ngandika
tarima ngong Buyut
Masahar prasêtyanira
maring mami ambaurêksa mring mami
têmên-têmên tyas brôngta

kunêng malih kang winarni
padhêkahan Kudus mangkya
nênggih ingkang winiraos
Ki Gêdhe Kudus punika
têtiga putranira
samya jalu bagus-bagus
liya ibu kang taruna

tunggil ibunya kêkalih
ingkang atuwa punika
wus samya akrama karo
atmaja garwa taruna
satunggal dèrèng krama
putra wuragil puniku
apan ta sampun diwasa

tansah tinari akrami
dening yayah sru lênggana
kêlangkung sangêt amopo
kang rinukti ing wardaya
karêm amangun tapa
tyasira sangêt mangun kung
dènnya amrih kautaman

kaluwihan ing sêsami
amunjuli padha jalma
saya sangêt kagagase
marmanya dahat lênggana
kinèn krama ing yayah
nanging ki agêng ing Kudus
asru amêrdi ing putra

lah kramaa sira kaki
aja wèt sira lêlamban
akarya ucaping ngakèh
yèn sira nora kramaa
lah babo pilihana
atmajane wong sa-Kudus
tuwin nagri liyanira

macêpat môncanêgari
mara sira pilihana
sok sira sênênga bae
ingsun takokêne nyawa
manira kang anglamar
kang putra matur anuwun
suka tampia dêduka

manah kawula samangkin
dèrèng pisan nêdya krama
wikan ing têmbe ngakire
mênawi gadhah panêdya
inggih dhatêng wanodya
samangke anuwun bêndu
ulun dèrèng sêdya krama

ingkang rama têmah runtik
mirsa ature kang putra
de tan dhinèrèk karsane
sêksana kinèn akesah
wau ingkang atmaja
ki agêng sangêt kang bêndu
sêdya amrih tinuruta

dadya anggraitèng ati
ki jaka dènnya kadukan
sangsaya sru ngrudatine
saking jrih dukaning rama
dadya anyilib tingal
anis kalanirèng dalu
tan ana ingkang uninga

enjing wus katur ramèki
yèn putra ing dalu musna
kagyat tyasira ki gêdhe
nulya kinèn ngulatana
ing desa tuwin wana
praja liyan tan kêpangguh
ki gêdhe narimèng Suksma

mangkana ingkang winarni
kang murca saking ing wisma
ki jaka lêpas lampahe
tan ana sinêdya ing tyas
lumêbèng wanawasa
ing gunung Kêndhêng jinujug
prapta wana tapa ngidang

tan arsa katingal jalmi
Ki Jaka amati raga
datan kawarna lamine
sangsaya kalunta-lunta
lampahira Ki Jaka
sêmana mulat ing ranu
bèji pangangsoning jalma

ayom sitinira rêsik
kaidêran sêsêkaran
asri endah winulat wong
ing ngriku lèrèn ki jaka
ngisoring sêkar-sêkar
ki jaka eca alungguh
warnanên kang darbe taman

ki agêng ing Kêmbanglampir
ketang miyat tamanira
apan ika pangungsène
wong Kêmbanglampir sêdaya
ya ta kang cinarita
ki agêng atmajanipun
satunggal ayu utama

apan maksih rara kêncing
ayune datanpa sama
wus amêpêk biraine
tinari krama tan arsa
rêmên momong sarira
dèrèng wontên kang panuju
marmanira awèt lômba

duk samana maring bèji
angangsu datanpa rowang
wanci wus ing bêdhug suwe
warnanên ingkang angidang
lèrèn têpining taman
sêmana waspada dulu
yèn ana dyah kênya prapta

karsanya siram ing bèji
sang dyah tan amawi rewang
ki jaka sigra lumèngsèr
umpêtan ampingan wrêksa
ing bèji têpinira
nênggih wontên wrêksa kêpuh
dhèmpèt lawan wrêksa gayam

ing ngriku gonira dhamping
ki jaka dènnya umpêtan
nanging waspada tingale
sasolahira bok rara
nanging sang dyah prayitna
ing saparibawanipun
sajro taman kang winawas

apan tan ana kaèksi
iya jalma liyanira
datan ana sabawane
ni rara alukar sinjang
tanapi kasêmêkan
sang rêtna anyawuk banyu
asiram tanpa têlêsan

sarira dahat dumêling
katingal sakalirira
kang rêmpid-rêmpid akaton
sadangunira asiram
ki jaka awaspada
dhasare sang rêtna ayu
sarira tanpa wêrana

dangu dènnya aningali
ki jaka tyasnya kagiwang
amung sang rara nèng panon
supe dènnya amêrtapa
mulat wanodya siram
sang rara gya mêntas sampun
ngrasuk sinjang kasêmêkan

ki jaka sigra umijil
saking ênggone umpêtan
dangu anahan wirage
Ki Jaka Kudus sêksana
sarêng mêntas sang rara
lajêng anêkakkên kayun
dahat tan amawi taha

ki jaka marani aglis
sang ayu sampun cinandhak
amisesa panggujêge
sang dyah gumêtêr kang ôngga
rinakêt ing wong priya
apan satuwuk tumuwuh
dèrèng cêlak lawan priya

nanging sang dyah wus birai
amêpêk diwasanira
wantu kakung lan èstrine
sang rara sumanggèng karsa
sumarah gya asmara
rame ulêm ing alulut
wus sami anunggal karsa

ing solah datan winarni
sêmana wus awor jiwa
pan wus kodrating Hyang Manon
kêpanggih jêjaka rara
sarêng turuning cahya
trahing sujalma linuhung
tan winarna solahira

sawusira andon rêsmi
ki jaka anulya kesah
umanjing ing wana manèh
nutugakên tapa ngidang
asamar tan wrin jalma
sang rara anulya mantuk
tan winarna laminira

sang rara sampun kêtawis
kêkandhangane wong wawrat
owah kabèh sarirane
ibu rama datan samar
yèn manggih kawirangan
ingkang rama tansah dangu
angudi ing putranira

ingsun atanya sirèki
nini sapa rowangira
ngong jarwanana ta anggèr
yèn nini sira wus jarwa
ngong dhaupakên sira
lawan rowangmu raras rum
ywa awèt dadi pocapan

kapriye ta sira nini
kêlamun sira tan jarwa
ni rara ing driya kraos
yèn ngakêna tan uninga
nama myang wismanira
dhuh rama gih badan ulun
luhung tumêkèng ing pêjah

têlas dènira amurih
yayah rena mring atmaja
ni rara tan arsa wartos
asangêt putêking driya
yayah rena atêmah
kaku ing wêrdayanipun
asangêt runtik mring putra

rêngu wijile kang angling
manguman-uman ing putra
ki gêdhe sangêt runtike
tan kuwawa nahan wirang
mila puwasing driya
tyasnya ki gêdhe mring sunu
mangkana ingkang atmaja

ajrih rama sangêt runtik
tyasira sangêting wirang
sêmana ing ratri lolès
datan wrin pringganing wayah
wus mêtu manjing wana
tan kawarna laminipun
saya sêpuh dènnya wawrat

wus prapta sêmaya sasi
ingkang jabang bayi babar
nèng têngah wana laire
aran wana Kêpanasan
ingkang ibu palastra
kunduran palastranipun
ingkang putra anèng dagan

apan wus karsaning Widi
urip jabang bayinira
munggèng dagane bibine
sigêgên kang kawarnaa
Ki Agêng Seladaka
karêmanira nênulup
kêlangênan maring wana

sabên ari mring wanadri
ki agêng ing Seladaka
yèn anulup karêmane
singa kang kinarsakêna
dèrèng nate acuwa
nanging kalamôngsa iku
ki agêng dhatêng ing wana

nulup luput kang kinapti
apan kadya sinupatan
tan mulat pêksi sawiyos
agêng kang warni kukila
ki agêng yèn manggiha
kinjêng kêndhêla tan nêmu
tuwin buron sato wana

satunggil datan amanggih
miwah lyaning buron wana
salire kang dèn upados
ki agêng ngungun ing driya
nanging tan sudèng karsa
ki gêdhe sangsaya darung
ngidul ngetan lampahira

datansah amurang margi
ki agêng ing Seladaka
lampahe nêmpuh wana grong
kalimput ardaning sêdya
ngupaya buron wana
lêpas lampahira darung
sapraptane Kêpanasan

kagèt ki agêng ningali
jabang bayi kêlangsaran
amêlasasih tangise
nèng dagan bibi palastra
Ki Agêng Seladaka
dahat wêlasira dulu
sêksana pinarêpêkan

waspada dènnya ningali
ki agêng ing Seladaka
marang bibi kang wus layon
tuhu endah ingkang warna
kaya trahing atapa
lawan rare jabang jalu
abagus suwarnanira

kêlangkung wêlas ningali
ki agêng ing Seladaka
sigra mudhari sabuke
kang jabang bayi ingêmban
paningsêt cindhe kêmbang
sêksana sampun sinambut
kang jabang bayi ingêmban

asigra binêkta mulih
angalèr ngilèn lampahnya
têngah marga winiraos
wontên kidang ngalang marga
lir minangsi wulunya
asungu kêncana murub
anetra kumala muncar

ki buyut sarêng ningali
mring kidang lajêng kagiwang
sêksana pinaran age
dupi cêlak amanculat
lincak-lincak tan têbah
datan têbih playunipun
malang megung anèng ngarsa

ki agêng sangêt dènnya mrih
rèhning wus kasêngsêm ing tyas
dadya tinut saparane
kidang mring ki agêng mangkya
tan etang dalu siyang
ngalèr ngetan lampahipun
sêmana manggih pratapan

kidang wau tan kaèksi
sapraptanira pratapan
ki agêng cuwa driyane
raganira lêsu lupa
tanbuh paraning duka
rare alit kang sinêndhu
rinaos datanpa karya

mangkana osiking ati
ki gêdhe ing Seladaka
kaya ngapa raganingong

- anggawa ing rare jabang
tanbuh ingkang sêsuta
tan wruh kang aduwe turun
bonggan gawe raganingwang


ri sampun ngartikèng ati
ki gêdhe ing Seladaka
sigra nyèlèhakên rare
sor giyanti pêrnahira
munggèng siti pratapan
anulya tinilar sampun
jabang bayi gilang-gilang


kyai agêng kesah aglis
lajêng nutugakên karsa
ngupaya ing kidang age
jabang bayi kang tinilar
anèng pratapanira
ing nguni Ki Agêng Tarub
duk gêsang angguladrawa


Dhandhanggula
datatita lingira ing nguni
wontên malih ingkang cinarita
kang tinutur sêjarahe
ni wulanjar ing Tarub
pan kêlangkung kawêlasasih
satilare kang raka
tansah among wuyung
kang dadya prihatinira
ni wulanjar ing Tarub dahat kapingin
wrin raosing sêsuta


duk ing nguni maksih ingkang laki
nyai rôndha dèrèng asêsuta
kasêlak tilar kakunge
marmanira kêlangkung
nyai rôndha dènnya prihatin
asupe dhahar nendra
manêkung pinêsu
sêmana pan tinarima
ing Hyang Suksma nuju malêm Gara Kasih
têngah wêngi wayahnya


miyat cahya padhang anêlahi
pêrnahira dhepoke kang raka
pêrtapane duk gêsange
ni rôndha kagyat dulu
ya ta nuli dipun parani
dhumatêng nyai rôndha
kang cahya kadulu
saking liwunge kang manah
ni wulanjar tan ana dèn kawêdèni
sapraptanirèng kana


nyai gêdhe kagyat 
- aningali
dene ana jabang bayi lanang
anèng sor giyanti gone
sigra pinaran gupuh
panggenane kang jabang bayi
maring nyai wulanjar
nulya glis sinambut
kang jabang bayi ingêmban
mring ni rôndha sêksana ginawa mulih
dhatêng ing wismanira


sampun prapta ing wisma tumuli
nyai rôndha sangêt sukèng driya
sêmana wêwêdhak age
apilis kunir apu
mangkah-mangkah pêmbayun kalih
anglir mêntas sêsuta
kodrating Hyang Agung
dinuluran karsanira
nyai rôndha saluku dènira linggih
sutanya sinusonan


ri sêksana praptanira enjing
têtanggane sanake nyi rôndha
miyarsa tangise rare
nulya prasami rawuh
atêtinjo ningali bayi
kagèt osiking nala
kapanane iku
wawrat dene apêputra
baya sapa rewange apulang rêsmi
gawok ingsun tumingal


ingkang têbih sanakane prapti
atêtinjo mring nyai wulanjar
sami samêkta bêktane
iku bêbayinipun
nusu lamun ana têtami
yèn tan ana wong prapta
datan arsa sunu
mung nusu jêmpoling asta
kacarita duk sêmana pitung ratri
padhang anglir raina


sorote cahyaning kang bêbayi
kang madhangi wismane nyi rôndha
dadya tan ana wêngine
nyai rôndha ing Tarub
sêlamine darbe bebayi
kathah dêrajatira
kèh rêjêki rawuh
sagung wong ingkang amulat
jalu èstri mring jabang bayi samya 
- sih
sami kacaryan mulat


kawarnaa wau kang bêbayi
umurira sampun pitung warsa
dadya panutan rare kèh
Ki Jaka kancanipun
rare-rare prasami asih
tut wuri mring Ki Jaka
karyanira nulup
angambil kinjêng kêndhêla
sabên dina rare akèh atut wuri
sih lulut mring Ki Jaka


pan sêmana Ki Jaka prihatin
saking sangêt karêm têtulupan
lali dhahar lawan sare
kawarnaa ing dalu
Kyai Jaka sare naritis
anèng patapanira
kang rama karuwun
wayahe bangun raina
wontên katon sumêladhang ulon guling
acangkuh ujung lanang


dyan cinandhak mring Ki Jaka aglis
ponang dêpon aponthang kêncana
Ki Jaka sangêt bungahe
enjing kesah nênulup
rare kathah sami tut wuri
sabên dina mangkana
mantuk lamun surup
sêmana saya diwasa
Kyai Jaka umur kawan wêlas warsi
maksih karêm mangkana


nyai rôndha sangêt mituturi
mring kang putra lah sira kramaa
mapan sira wus agêdhe
marènana nênulup
arabia nak ingsun gusti
lah sira pilihana
pêrawan ing Tarub
pratuwin Warung Sêsela
sun lamare kang ayu tur maksih kêncing
Ki Jaka datan arsa


ya ta kesah Ki Jaka anuli
maring wana arêmên tumingal
manuk kèh warna-warnane
pan kadya ambêbingung
sagung pêksi anèng ing nginggil
wontên pêksi satunggal
Ki Jaka kapencut
wulune 
- mubyar lir êmas
netra mancur cucuk lir êmas sinangling
arum rênyah kang swara


lir piturun saking ing swarga di
môncawarni kang pêksi ulêsnya
dhapur manuk jalak urèn
lamine dèrèng dulu
Kyai Jaka lagi sêmangkin
mencok pang nagapuspa
Ki Jaka kapencut
asangêt dènnya kêsmaran
apratignya Ki Jaka sajroning galih
yèn ora kacêkêla


suka ingsun tumêka ing pati
kaya priye ing pirantènira
supaya manuk kênane
ya ta osiking kalbu
sêmyang-sêmyang raosing galih
langkung dènnya sungkawa
abrôngta mring manuk
kunêng suruping baskara
Kyai Jaka sare nèng kubur sawêngi
duk ngajêngakên pajar


wontên cumlorot saking wiyati
tanpa sangkan tulupan kang warna
sumêladhang nèng luhure
cahyane kadya daru
pan jumêgur swara duk prapti
warnane têmbaga bang
rinêngga mas murub
cêcêpe kêncana mulya
duk sêmana Ki Jaka sarêng ningali
ing ulon-ulonira


lir katiban daru saking langit
Kyai Jaka angungun tumingal
kang sumladhang nèng luhure
dinulu warni tulup
Kyai Jaka suka tan sipi
ing tyas datan dêrana
kang tulup sinambut
tan pêgat sinawang-sawang
ponang tulup lawan pasêripun nênggih
tyasnya marwata suta


ingkang pasêr pan pinundhi-pundhi
lêmpungira cinêkêl ing asta
kang pêksi kêncana ngèdhèng
murub muncar kadulu
lan 
- kumitir ingkang suwiwi
lincak-lincak nèng ngarsa
Ki Jaka andulu
pêksi mibêr tinut wuntat
manjing wana datan adoh mencok malih
pan sarwi lincak-lincak


Kyai Jaka anulup sumriwit
pêksi mabur apan datan kêna
tansah ambèbèr êlare
tinulup pindho luput
pêksi musna datan kaèksi
Ki Jaka sungkawèng tyas
pêksi tan kadulu
wana gung tan ana jalma
Kyai Jaka ngulati ngudi kang pêksi
kang ulês môncawarna


dangu-dangu pêksi katon malih
mencok anèng pange nagapuspa
lir bèbèr wayang êlare
pan arsa dipun tulup
dyan winawas duk ingayati
manuk ngalih ênggènnya
nulya tan kadulu
Ki Jaka kari anggana
kang kacipta mung pêksi kang môncawarni
tanpa kanthi nèng wana


Kinanthi
Ki Jaka tan kêna muwus
sangêt sungkawaning galih
datansah amênggah-mênggah
dene musna ingkang pêksi
kunêng malih kang kocapa
satêngahipun wanadri


pan wontên têlaga agung
padusane widadari
pêndhak Gara Kasih prapta
ing wayah têngange nêgih
têlaga satêngah wana
kang toya kêlangkung wêning


gumêdêr gumêrah umyung
samya dus pra widadari
kêlawan sarowangira
warnanên kang agung brangti
Ki Jaka kagèt miyarsa
arame swaraning èstri


tinilingakên puniku
suwara dipun pêrpêki
mindhik-mindhik lampahira
ampingan wrêksa 
- arêmpid
pawèstri samya yu endah
Ki Jaka micarèng ati


baya iki warnanipun
widadari ing suwargi
ingkang adus ing têlaga
dene padha ayu luwih
cahyane kadya sêsôngka
Ki Jaka awas ningali


busanane ingkang adus
tinumpuk dadi sawiji
kang sinjang lawan rasukan
tinumpuk sapinggir bèji
acakêt kêlawan toya
Ki Jaka graitèng galih


ngong jupuke sinjangipun
anglangsur dènnya lumaris
arênggosan napasira
adangu datan kaèksi
dupi wau sampun pêrak
kulambi sigra cinuthik


kêlawan sinjange katut
ya ta undurira ririh
anjujug ampingan wrêksa
lampahira sampun têbih
kunêng wau ingkang siram
sakeca kosokan sami


Ki Jaka pan lajêng mantuk
bêkta sinjang lan kulambi
datan cinatur ing marga
sapraptane wisma nuli
busana gya sinimpênan
tan ana ingkang udani


gène sandhangan puniku
sinèlèh ngisoring pari
sajrone lumbung punika
ênggone kêlangkung rêmpid
panyimpênira busana
anèng sangisoring pari


sampun tinindhihan pantun
Ki Jaka anulya bali
bêkta sinjang lan rasukan
saking ing wismanirèki
datan kari sêmêkannya
Ki Jaka bêbêktannèki
mêrpêki têlaga wau
sarwi asingidan rêmpid
ngawasakên polahira
kang sami siram nèng bèji
rame sami kêkosokan 
-
wus tutug asiram sami


pra widadari sêdarum
ingkang siram anèng bèji
angucap ing rowangira
payo padha mêntas sami
wus adangu anèng toya
sêksana umêntas aglis


sêdaya busana sampun
lajêng ngumbara wiyati
kari Dèwi Nawangwulan
maksih angum anèng warih
mêncil akantun pribadya
sira Dèwi Nawangsasi


ing driya kêlangkung ngungun
klambi sinjang tan kaèksi
sang rêtna lara karuna
kalimputan solahnèki
arsa mêntas maksih wuda
dadya angum anèng warih


kêlangkung kawêlasayun
angiyêng dènira nangis
kari lawan kancanira
tanpa sinjang tanpa klambi
sêsambat alara-lara
katuwone awak mami


ngur baya tumêkèng lampus
lan ilang busana mami
nora wurung kamanungsan
wus warising widadari
kulambi miwah sinjangnya
minôngka êlarirèki


yèn ilang sandhanganipun
tan bisa ngambah wiyati
sayêktine kamanungsan
mila bingung tyasirèki
wus tininggal rowangira
Nawangwulan kawlasasih


angum anèng jroning ranu
tanpa sinjang lan kulambi
ciptane sajro wardaya
paran polah ingsun iki
lamun kawruhana priya
mendah dene wirang mami


sinurakan kancaningsun
sakèhe pra widadari
pêsthi nyuraki sêdaya
sangsaya wuwuh prihatin
kocapa wau Ki Jaka
eca nèng sor
- kayu dhamping


mêspadakkên solahipun
Nawangwulan anèng warih
Ki Jaka awas tumingal
marang Rêtna Nawangsasi
ngêrês manahe Ki Jaka
sêksana ngatingal aglis


ngèdhèng jiwa raganipun
sarwi amarani ririh
marang satêpining toya
osike sajroning ati
ayu têmên wong punika
mendah baya-bayanèki


pêsthi maya-mayanipun
mayane anjait ati
kaya ngapa polah ingwang
yèn ora têkèng sarêsmi
angur ta ingsun matia
lamun ora akaronsih


adhuh lae kukus gunung
kinapakna awak mami
palwa gung kandhêg samodra
kandhêm kèrêm sun labuhi
sarwi mênggah ngusap jaja
saya parêk lampahnèki


prapta satêpining ranu
Ki Jaka ngadêg ing pinggir
mangkana Dyah Nawangwulan
duk wau sarêng ningali
wong lanang bagus taruna
tyasira wuwuh prihatin


sang dyah panone sumaput
saking wirange tan sipi
Ki Jaka aris atanya
lah wong apa sira iki
warnanira ayu endah
tanpa rewang angum warih


tanpa sinjang anèng ranu
sang rêtna aris nauri
pan sarwi ngusapi waspa
sangsaya imbuh rêspati
widadari raganingwang
kari lawan kônca mami


sakèh widadari wau
barêngan ngong siram bèji
mêngko ingsun katiwasan
sinjang lan kêlambi mami
ilange nora karuwan
marmane ngong angum warih


lamun 
- mêntas awak ingsun
tanpa sinjang tanpa klambi
Ki Jaka aris saurnya
samêngko kadya punapi
yèn ana kang awèh sinjang
paran baya kang pêrjangji


nauri Dyah Nawangsantun
yèn ana kang awèh tapih
lamun wonge wus atuwa
manjinga wong tuwa mami
kêlamun maksih taruna
dadia sudara wèdi


sun anut sakarsanipun
Ki Jaka mèsêm dènnya ngling
lamun tuhu ujarira
lah payo mêntasa yayi
iki ingsun darbe sinjang
kêmbên tanapi kulambi


ya ta Sang Dyah Nawangsantun
sêksana sampun nampani
sinjang kêlawan rasukan
ya ta wus rinasuk aglis
Nawangwulan sigra mêntas
ngagêm sinjang lan kulambi


alênggah pinggiring ranu
jagongan tiyang kêkalih
Nawangwulan alon mojar
kawula anilakrami
sampeyan jinis punapa
Ki Jaka mèsêm nauri


pan manungsa jinisipun
dene ta pêparab mami
ingkang sinêbut ing kathah
Jaka Tarub aran mami
atmajèng Rôndha Kasihan
manira pan durung krami


baya sira mirah ingsun
pantêse durung akrami
apa maning winicara
aja kêparan doh yayi
mirah atma jiwaningwang
wêlasa wong kawlasasih


lan sira wus tômpa masku
beya ragad ing akrami
têtukon apalakrama
luwih prayogane yayi
jangji dadi jatukrama
jaka panggih prawan sunthi


tan rumôngsa krama ingsun
manira 
- sêdya angabdi
ing dunya têkèng dêlahan
tulusa ingsun dêdasih
mring gusti kang sawang rêtna
Ki Jaka angusap wèni


Sinom
Sang Rêtna Yu Nawangwulan
myarsa Ki Jaka dènnya ngling
anglês sajroning wardaya
mangkono osiking galih
baya takdiring Widi
lêlakone awak ingsun
akrama lan manungsa
paran gon ingsun sumingkir
ya ta mèsêm Kusuma Yu Nawangwulan


aris dènira angucap
pan sarwi ambalang liring
bok dados sanak kewala
têtêpa sudara wèdi
Ki Jaka anauri
bok aja kêpalang tanggung
rèhning padha lêlêgan
wus katêmu padha siji
apamanèh yayi ingkang winicara


sang rêtna mèsêm ngandika
inggih napa dèn rasani
wus karsanira Hyang Suksma
sakarsa kula umiring
rampung dènnya pêrjangji
Ki Jaka manabda arum
lamun mêngkono mirah
lah ta payo padha mulih
ingsun êmban sang rêtna amiwal karsa


kakang sampun dika êmban
prayogi sami lumaris
sêksana sarêng lumampah
sang rêtna lumampah ngarsi
lampahe nolih-nolih
kagugu sasolahipun
dene nora kayaa
lêlakone awak mami
takdiring Hyang manira laki manungsa


andulur anèng ing marga
lir Kumajaya lan Ratih
ing marga datan kawarna
ingkang lumampah sarimbit
sêmana sampun prapti
nênggih padhusunan Tarub
lajêng tumamèng wisma
wus sami tata
- alinggih
sang kusuma jajar lênggah lan Ki Jaka


nyi agêng sarêng tumingal
putrane dèn pêlayoni
rinangkul kinuswa-kuswa
sira nyawa têka ngêndi
dene olèh pawèstri
kaya widadari nurun
dhuh anggèr iki sapa
kang putra umatur aris
adhuh ibu punika mantu sampeyan


tinutur ing purwanira
duk anèng têngah wanadri
ing purwa madya wêsana
kang ibu suka tan sipi
kang putra sampun rabi
nyi agêng tyasnya sagunung
tansah ithak-ithikan
atuwuk datanpa bukti
darbe mantu ayu anom saking swarga


jinurung panêdhanira
nyi agêng suka tan sipi
putra atut palakrama
anggêpe ginusti-gusti
mantune ayu luwih
atmajane kakung bagus
tan ana kang kuciwa
lir Kamajaya lan Ratih
jalu èstri datan pêgat lênggah jajar


nyai agêng kawarnaa
nalikane darbe siwi
Ki Jaka anggawa bêgja
gangsar ngupaya rêjêki
tan towang sabên ari
rêjêkine mumah-mumuh
wuwuh wong padha urmat
sabên ari prapta gili
nyai agêng wus ngagêngkên ingkang wisma


yèn cinatur wismanira
nyi agêng anglir bupati
pasareane kang putra
rinêngga cara bupati
tinon kêlangkung asri
pajangan kumêndhung-kêndhung
dinulu abyor sinang
lir pendah kaswargan ngalih
putra siji rinêngga sinuba-suba


sêmana suruping arka
gumanti padhanging sasi
ing
- dalu kadya raina
anuju purnamasidi
warnanên Nawangsasi
dhasare ayu pinunjul
karêngga ing busana
dhèmês mêsês luwês manis
cahya mancur limpad pasanging graita


wus misuwur môncadesa
nyi agêng mantune luwih
ayu pantês tanpa sama
surti wêdi bêkti laki
milanya sabên ari
wong prapta kadi sêsulung
yun-yunên kudu mulat
wong kuning ayu macêning
aprak ati sêdhêpe kanthi wiraga


siyang dalu ingkang raka
tan kêna bênggang sanyari
kadi mimi lan mintuna
pinangku liniling-liling
dèn ban mring jinêm wangi
wus atangkêp samiripun
amangun yudasmara
tanpa wêlèh akaronsih
jalu èstri amêpêk diwasanira


syang dalu nungku asmara
pêrmain tikswara lungid
luware pulang asmara
asêsuci maring bèji
supe dhahar lan guling
katungkul apulang lulut
antara sangang warsa
nyidham kaworan sang dèwi
nyai agêng ing Tarub sêmana seda


layos sampun binêrsihan
sinucèkakên tumuli
lajêng kinubur sêksana
lan makaming raka nunggil
Ki Agêng Tarub nguni
lumintu sidhêkahipun
kubur dadya sadranan
misuwur liyaning dèsi
amêmule sami nyuwun karaharjan


apa kang sinêdya prapta
sakajate kang mêmuri
Ki Jaka gumanti lênggah
kalênggahane kang lalis
pêparab nunggak sêmi
anama Ki Agêng Tarub
pan dadya pangauban
wong ing Tarub wêdi asih
apadene 
- wong môncapat môncalima


warnanên Dyah Nawangwulan
wus sêpuh dènnya garbini
sampun prapta mangsanira
lair ingkang jabang bayi
nanging miyos pawèstri
gumêbyar cahyane mancur
kadi wulan purnama
ibu rama langkung asih
yèn liniling èsême lir guladrawa


anggawa ing rare jabang
tanbuh ingkang sêsuta
tan wruh kang aduwe turun
bonggan gawe raganingwang

ri sampun ngartikèng ati
ki gêdhe ing Seladaka
sigra nyèlèhakên rare
sor giyanti pêrnahira
munggèng siti pratapan
anulya tinilar sampun
jabang bayi gilang-gilang

kyai agêng kesah aglis
lajêng nutugakên karsa
ngupaya ing kidang age
jabang bayi kang tinilar
anèng pratapanira
ing nguni Ki Agêng Tarub
duk gêsang angguladrawa

datatita lingira ing nguni
wontên malih ingkang cinarita
kang tinutur sêjarahe
ni wulanjar ing Tarub
pan kêlangkung kawêlasasih
satilare kang raka
tansah among wuyung
kang dadya prihatinira
ni wulanjar ing Tarub dahat kapingin
wrin raosing sêsuta

duk ing nguni maksih ingkang laki
nyai rôndha dèrèng asêsuta
kasêlak tilar kakunge
marmanira kêlangkung
nyai rôndha dènnya prihatin
asupe dhahar nendra
manêkung pinêsu
sêmana pan tinarima
ing Hyang Suksma nuju malêm Gara Kasih
têngah wêngi wayahnya

miyat cahya padhang anêlahi
pêrnahira dhepoke kang raka
pêrtapane duk gêsange
ni rôndha kagyat dulu
ya ta nuli dipun parani
dhumatêng nyai rôndha
kang cahya kadulu
saking liwunge kang manah
ni wulanjar tan ana dèn kawêdèni
sapraptanirèng kana

nyai gêdhe kagyat aningali
dene ana jabang bayi lanang
anèng sor giyanti gone
sigra pinaran gupuh
panggenane kang jabang bayi
maring nyai wulanjar
nulya glis sinambut
kang jabang bayi ingêmban
mring ni rôndha sêksana ginawa mulih
dhatêng ing wismanira

sampun prapta ing wisma tumuli
nyai rôndha sangêt sukèng driya
sêmana wêwêdhak age
apilis kunir apu
mangkah-mangkah pêmbayun kalih
anglir mêntas sêsuta
kodrating Hyang Agung
dinuluran karsanira
nyai rôndha saluku dènira linggih
sutanya sinusonan

ri sêksana praptanira enjing
têtanggane sanake nyi rôndha
miyarsa tangise rare
nulya prasami rawuh
atêtinjo ningali bayi
kagèt osiking nala
kapanane iku
wawrat dene apêputra
baya sapa rewange apulang rêsmi
gawok ingsun tumingal

ingkang têbih sanakane prapti
atêtinjo mring nyai wulanjar
sami samêkta bêktane
iku bêbayinipun
nusu lamun ana têtami
yèn tan ana wong prapta
datan arsa sunu
mung nusu jêmpoling asta
kacarita duk sêmana pitung ratri
padhang anglir raina

sorote cahyaning kang bêbayi
kang madhangi wismane nyi rôndha
dadya tan ana wêngine
nyai rôndha ing Tarub
sêlamine darbe bebayi
kathah dêrajatira
kèh rêjêki rawuh
sagung wong ingkang amulat
jalu èstri mring jabang bayi samya sih
sami kacaryan mulat

kawarnaa wau kang bêbayi
umurira sampun pitung warsa
dadya panutan rare kèh
Ki Jaka kancanipun
rare-rare prasami asih
tut wuri mring Ki Jaka
karyanira nulup
angambil kinjêng kêndhêla
sabên dina rare akèh atut wuri
sih lulut mring Ki Jaka

pan sêmana Ki Jaka prihatin
saking sangêt karêm têtulupan
lali dhahar lawan sare
kawarnaa ing dalu
Kyai Jaka sare naritis
anèng patapanira
kang rama karuwun
wayahe bangun raina
wontên katon sumêladhang ulon guling
acangkuh ujung lanang

dyan cinandhak mring Ki Jaka aglis
ponang dêpon aponthang kêncana
Ki Jaka sangêt bungahe
enjing kesah nênulup
rare kathah sami tut wuri
sabên dina mangkana
mantuk lamun surup
sêmana saya diwasa
Kyai Jaka umur kawan wêlas warsi
maksih karêm mangkana

nyai rôndha sangêt mituturi
mring kang putra lah sira kramaa
mapan sira wus agêdhe
marènana nênulup
arabia nak ingsun gusti
lah sira pilihana
pêrawan ing Tarub
pratuwin Warung Sêsela
sun lamare kang ayu tur maksih kêncing
Ki Jaka datan arsa

ya ta kesah Ki Jaka anuli
maring wana arêmên tumingal
manuk kèh warna-warnane
pan kadya ambêbingung
sagung pêksi anèng ing nginggil
wontên pêksi satunggal
Ki Jaka kapencut
wulune mubyar lir êmas
netra mancur cucuk lir êmas sinangling
arum rênyah kang swara

lir piturun saking ing swarga di
môncawarni kang pêksi ulêsnya
dhapur manuk jalak urèn
lamine dèrèng dulu
Kyai Jaka lagi sêmangkin
mencok pang nagapuspa
Ki Jaka kapencut
asangêt dènnya kêsmaran
apratignya Ki Jaka sajroning galih
yèn ora kacêkêla

suka ingsun tumêka ing pati
kaya priye ing pirantènira
supaya manuk kênane
ya ta osiking kalbu
sêmyang-sêmyang raosing galih
langkung dènnya sungkawa
abrôngta mring manuk
kunêng suruping baskara
Kyai Jaka sare nèng kubur sawêngi
duk ngajêngakên pajar

wontên cumlorot saking wiyati
tanpa sangkan tulupan kang warna
sumêladhang nèng luhure
cahyane kadya daru
pan jumêgur swara duk prapti
warnane têmbaga bang
rinêngga mas murub
cêcêpe kêncana mulya
duk sêmana Ki Jaka sarêng ningali
ing ulon-ulonira

lir katiban daru saking langit
Kyai Jaka angungun tumingal
kang sumladhang nèng luhure
dinulu warni tulup
Kyai Jaka suka tan sipi
ing tyas datan dêrana
kang tulup sinambut
tan pêgat sinawang-sawang
ponang tulup lawan pasêripun nênggih
tyasnya marwata suta

ingkang pasêr pan pinundhi-pundhi
lêmpungira cinêkêl ing asta
kang pêksi kêncana ngèdhèng
murub muncar kadulu
lan kumitir ingkang suwiwi
lincak-lincak nèng ngarsa
Ki Jaka andulu
pêksi mibêr tinut wuntat
manjing wana datan adoh mencok malih
pan sarwi lincak-lincak

Kyai Jaka anulup sumriwit
pêksi mabur apan datan kêna
tansah ambèbèr êlare
tinulup pindho luput
pêksi musna datan kaèksi
Ki Jaka sungkawèng tyas
pêksi tan kadulu
wana gung tan ana jalma
Kyai Jaka ngulati ngudi kang pêksi
kang ulês môncawarna

dangu-dangu pêksi katon malih
mencok anèng pange nagapuspa
lir bèbèr wayang êlare
pan arsa dipun tulup
dyan winawas duk ingayati
manuk ngalih ênggènnya
nulya tan kadulu
Ki Jaka kari anggana
kang kacipta mung pêksi kang môncawarni
tanpa kanthi nèng wana

Ki Jaka tan kêna muwus
sangêt sungkawaning galih
datansah amênggah-mênggah
dene musna ingkang pêksi
kunêng malih kang kocapa
satêngahipun wanadri

pan wontên têlaga agung
padusane widadari
pêndhak Gara Kasih prapta
ing wayah têngange nêgih
têlaga satêngah wana
kang toya kêlangkung wêning

gumêdêr gumêrah umyung
samya dus pra widadari
kêlawan sarowangira
warnanên kang agung brangti
Ki Jaka kagèt miyarsa
arame swaraning èstri

tinilingakên puniku
suwara dipun pêrpêki
mindhik-mindhik lampahira
ampingan wrêksa arêmpid
pawèstri samya yu endah
Ki Jaka micarèng ati

baya iki warnanipun
widadari ing suwargi
ingkang adus ing têlaga
dene padha ayu luwih
cahyane kadya sêsôngka
Ki Jaka awas ningali

busanane ingkang adus
tinumpuk dadi sawiji
kang sinjang lawan rasukan
tinumpuk sapinggir bèji
acakêt kêlawan toya
Ki Jaka graitèng galih

ngong jupuke sinjangipun
anglangsur dènnya lumaris
arênggosan napasira
adangu datan kaèksi
dupi wau sampun pêrak
kulambi sigra cinuthik

kêlawan sinjange katut
ya ta undurira ririh
anjujug ampingan wrêksa
lampahira sampun têbih
kunêng wau ingkang siram
sakeca kosokan sami

Ki Jaka pan lajêng mantuk
bêkta sinjang lan kulambi
datan cinatur ing marga
sapraptane wisma nuli
busana gya sinimpênan
tan ana ingkang udani

gène sandhangan puniku
sinèlèh ngisoring pari
sajrone lumbung punika
ênggone kêlangkung rêmpid
panyimpênira busana
anèng sangisoring pari

sampun tinindhihan pantun
Ki Jaka anulya bali
bêkta sinjang lan rasukan
saking ing wismanirèki
datan kari sêmêkannya
Ki Jaka bêbêktannèkimêrpêki têlaga wau
sarwi asingidan rêmpid
ngawasakên polahira
kang sami siram nèng bèji
rame sami kêkosokan
wus tutug asiram sami

pra widadari sêdarum
ingkang siram anèng bèji
angucap ing rowangira
payo padha mêntas sami
wus adangu anèng toya
sêksana umêntas aglis

sêdaya busana sampun
lajêng ngumbara wiyati
kari Dèwi Nawangwulan
maksih angum anèng warih
mêncil akantun pribadya
sira Dèwi Nawangsasi

ing driya kêlangkung ngungun
klambi sinjang tan kaèksi
sang rêtna lara karuna
kalimputan solahnèki
arsa mêntas maksih wuda
dadya angum anèng warih

kêlangkung kawêlasayun
angiyêng dènira nangis
kari lawan kancanira
tanpa sinjang tanpa klambi
sêsambat alara-lara
katuwone awak mami

ngur baya tumêkèng lampus
lan ilang busana mami
nora wurung kamanungsan
wus warising widadari
kulambi miwah sinjangnya
minôngka êlarirèki

yèn ilang sandhanganipun
tan bisa ngambah wiyati
sayêktine kamanungsan
mila bingung tyasirèki
wus tininggal rowangira
Nawangwulan kawlasasih

angum anèng jroning ranu
tanpa sinjang lan kulambi
ciptane sajro wardaya
paran polah ingsun iki
lamun kawruhana priya
mendah dene wirang mami

sinurakan kancaningsun
sakèhe pra widadari
pêsthi nyuraki sêdaya
sangsaya wuwuh prihatin
kocapa wau Ki Jaka
eca nèng sorkayu dhamping

mêspadakkên solahipun
Nawangwulan anèng warih
Ki Jaka awas tumingal
marang Rêtna Nawangsasi
ngêrês manahe Ki Jaka
sêksana ngatingal aglis

ngèdhèng jiwa raganipun
sarwi amarani ririh
marang satêpining toya
osike sajroning ati
ayu têmên wong punika
mendah baya-bayanèki

pêsthi maya-mayanipun
mayane anjait ati
kaya ngapa polah ingwang
yèn ora têkèng sarêsmi
angur ta ingsun matia
lamun ora akaronsih

adhuh lae kukus gunung
kinapakna awak mami
palwa gung kandhêg samodra
kandhêm kèrêm sun labuhi
sarwi mênggah ngusap jaja
saya parêk lampahnèki

prapta satêpining ranu
Ki Jaka ngadêg ing pinggir
mangkana Dyah Nawangwulan
duk wau sarêng ningali
wong lanang bagus taruna
tyasira wuwuh prihatin

sang dyah panone sumaput
saking wirange tan sipi
Ki Jaka aris atanya
lah wong apa sira iki
warnanira ayu endah
tanpa rewang angum warih

tanpa sinjang anèng ranu
sang rêtna aris nauri
pan sarwi ngusapi waspa
sangsaya imbuh rêspati
widadari raganingwang
kari lawan kônca mami

sakèh widadari wau
barêngan ngong siram bèji
mêngko ingsun katiwasan
sinjang lan kêlambi mami
ilange nora karuwan
marmane ngong angum warih

lamun mêntas awak ingsun
tanpa sinjang tanpa klambi
Ki Jaka aris saurnya
samêngko kadya punapi
yèn ana kang awèh sinjang
paran baya kang pêrjangji

nauri Dyah Nawangsantun
yèn ana kang awèh tapih
lamun wonge wus atuwa
manjinga wong tuwa mami
kêlamun maksih taruna
dadia sudara wèdi

sun anut sakarsanipun
Ki Jaka mèsêm dènnya ngling
lamun tuhu ujarira
lah payo mêntasa yayi
iki ingsun darbe sinjang
kêmbên tanapi kulambi

ya ta Sang Dyah Nawangsantun
sêksana sampun nampani
sinjang kêlawan rasukan
ya ta wus rinasuk aglis
Nawangwulan sigra mêntas
ngagêm sinjang lan kulambi

alênggah pinggiring ranu
jagongan tiyang kêkalih
Nawangwulan alon mojar
kawula anilakrami
sampeyan jinis punapa
Ki Jaka mèsêm nauri

pan manungsa jinisipun
dene ta pêparab mami
ingkang sinêbut ing kathah
Jaka Tarub aran mami
atmajèng Rôndha Kasihan
manira pan durung krami

baya sira mirah ingsun
pantêse durung akrami
apa maning winicara
aja kêparan doh yayi
mirah atma jiwaningwang
wêlasa wong kawlasasih

lan sira wus tômpa masku
beya ragad ing akrami
têtukon apalakrama
luwih prayogane yayi
jangji dadi jatukrama
jaka panggih prawan sunthi

tan rumôngsa krama ingsun
manira sêdya angabdi
ing dunya têkèng dêlahan
tulusa ingsun dêdasih
mring gusti kang sawang rêtna
Ki Jaka angusap wèni

Sang Rêtna Yu Nawangwulan
myarsa Ki Jaka dènnya ngling
anglês sajroning wardaya
mangkono osiking galih
baya takdiring Widi
lêlakone awak ingsun
akrama lan manungsa
paran gon ingsun sumingkir
ya ta mèsêm Kusuma Yu Nawangwulan

aris dènira angucap
pan sarwi ambalang liring
bok dados sanak kewala
têtêpa sudara wèdi
Ki Jaka anauri
bok aja kêpalang tanggung
rèhning padha lêlêgan
wus katêmu padha siji
apamanèh yayi ingkang winicara

sang rêtna mèsêm ngandika
inggih napa dèn rasani
wus karsanira Hyang Suksma
sakarsa kula umiring
rampung dènnya pêrjangji
Ki Jaka manabda arum
lamun mêngkono mirah
lah ta payo padha mulih
ingsun êmban sang rêtna amiwal karsa

kakang sampun dika êmban
prayogi sami lumaris
sêksana sarêng lumampah
sang rêtna lumampah ngarsi
lampahe nolih-nolih
kagugu sasolahipun
dene nora kayaa
lêlakone awak mami
takdiring Hyang manira laki manungsa

andulur anèng ing marga
lir Kumajaya lan Ratih
ing marga datan kawarna
ingkang lumampah sarimbit
sêmana sampun prapti
nênggih padhusunan Tarub
lajêng tumamèng wisma
wus sami tataalinggih
sang kusuma jajar lênggah lan Ki Jaka

nyi agêng sarêng tumingal
putrane dèn pêlayoni
rinangkul kinuswa-kuswa
sira nyawa têka ngêndi
dene olèh pawèstri
kaya widadari nurun
dhuh anggèr iki sapa
kang putra umatur aris
adhuh ibu punika mantu sampeyan

tinutur ing purwanira
duk anèng têngah wanadri
ing purwa madya wêsana
kang ibu suka tan sipi
kang putra sampun rabi
nyi agêng tyasnya sagunung
tansah ithak-ithikan
atuwuk datanpa bukti
darbe mantu ayu anom saking swarga

jinurung panêdhanira
nyi agêng suka tan sipi
putra atut palakrama
anggêpe ginusti-gusti
mantune ayu luwih
atmajane kakung bagus
tan ana kang kuciwa
lir Kamajaya lan Ratih
jalu èstri datan pêgat lênggah jajar

nyai agêng kawarnaa
nalikane darbe siwi
Ki Jaka anggawa bêgja
gangsar ngupaya rêjêki
tan towang sabên ari
rêjêkine mumah-mumuh
wuwuh wong padha urmat
sabên ari prapta gili
nyai agêng wus ngagêngkên ingkang wisma

yèn cinatur wismanira
nyi agêng anglir bupati
pasareane kang putra
rinêngga cara bupati
tinon kêlangkung asri
pajangan kumêndhung-kêndhung
dinulu abyor sinang
lir pendah kaswargan ngalih
putra siji rinêngga sinuba-suba

sêmana suruping arka
gumanti padhanging sasi
ingdalu kadya raina
anuju purnamasidi
warnanên Nawangsasi
dhasare ayu pinunjul
karêngga ing busana
dhèmês mêsês luwês manis
cahya mancur limpad pasanging graita

wus misuwur môncadesa
nyi agêng mantune luwih
ayu pantês tanpa sama
surti wêdi bêkti laki
milanya sabên ari
wong prapta kadi sêsulung
yun-yunên kudu mulat
wong kuning ayu macêning
aprak ati sêdhêpe kanthi wiraga

siyang dalu ingkang raka
tan kêna bênggang sanyari
kadi mimi lan mintuna
pinangku liniling-liling
dèn ban mring jinêm wangi
wus atangkêp samiripun
amangun yudasmara
tanpa wêlèh akaronsih
jalu èstri amêpêk diwasanira

syang dalu nungku asmara
pêrmain tikswara lungid
luware pulang asmara
asêsuci maring bèji
supe dhahar lan guling
katungkul apulang lulut
antara sangang warsa
nyidham kaworan sang dèwi
nyai agêng ing Tarub sêmana seda

layos sampun binêrsihan
sinucèkakên tumuli
lajêng kinubur sêksana
lan makaming raka nunggil
Ki Agêng Tarub nguni
lumintu sidhêkahipun
kubur dadya sadranan
misuwur liyaning dèsi
amêmule sami nyuwun karaharjan

apa kang sinêdya prapta
sakajate kang mêmuri
Ki Jaka gumanti lênggah
kalênggahane kang lalis
pêparab nunggak sêmi
anama Ki Agêng Tarub
pan dadya pangauban
wong ing Tarub wêdi asih
apadene wong môncapat môncalima

warnanên Dyah Nawangwulan
wus sêpuh dènnya garbini
sampun prapta mangsanira
lair ingkang jabang bayi
nanging miyos pawèstri
gumêbyar cahyane mancur
kadi wulan purnama
ibu rama langkung asih
yèn liniling èsême lir guladrawa

