kinarubut dening sagung wadyabala
Siyung Wanara iki
nulya cinêkêlan
kinirigakên enggal
malêsat mring kanan kering
Siyung Wanara
katur ing sri bupati

angandika Sri Narendra Pajajaran
anake sapa iki
aturing punggawa
nuwun paduka nata
anakipun êmpu gusti
wusing ngandikan
pun êmpu sampun prapti

angandika sang nata ing Pajajaran
hèh êmpu bocah iki
tuhu anakira
ki êmpu matur nêmbah
inggih angsal amba manggih
nata ngandika
marang sagunging mantri

timbalana anake siprayoga
sira abanana maning
kinèn mêngaa
marang sri narapati

gêdhong mênga wus lumêbèng jro sang nata
ngandika sri bupati
kulup inêbêna
anulya ingênêban
wus rapêt sigra kinunci
sang nata mulat
ing jro langkung rêspati

angandika sang nata sira wêngakna
nulya ngabanan nuli
kang lawang tan mênga
saya sangêt inêbnya
angandika sri bupati
hèh kayaparan
lawang tan mênga iki

atur sêmbah Siyung Wanara sampeyan
èngêta paduka ji
wicantêning ajar
Siyung Wanara ika
wus miyos prapta ing jawi
sampun sanega
nulya ngandikèng patih

hèh apatih undhanga wong Pajajaran
buwangên gêdhong wêsi
labuhên sagara
iku dadi usada
wawêlak gêdhe ing benjing
yèn tan binuwang
pasthi wêlak andadi

kiya patih wus budhal sakancanira
lumêbu marang puri
kunjara ingangkat
gêdhong wêsi binuwang
ing sagara wus lêstari
pan kawarnaa
Jaka Sêsuruh nênggih

duk miyarsa kang gêdhong wêsi binuwang
isine sri bupati
kalangkung bramantya
nulya lumêbèng pura
kapanggih lan sri bupati
dahat dukanya
jaja lir wora-wari

nulya ngamuk Jaka Sêsuruh kasoran
mangetan lampahnèki
wangsul sri narendra
wus lumêbèng jro pura
kocapa ingkang lumaris
kang lolos ngetan
kalangkung kawlasasih

sêlirira kacandhak dening sang nata
nulya tinanyak aris
mring ngêndi si kakang
ponang sêlir turira
kawula bontên udani
amba tinilar
tan wikan purugnèki

pan ing dalu kesahe raka paduka
ngandika sri bupati
sira anusula
aturana si kakang
balia maring nagari
tur sêmbah mentar
wau ingkang tinuding

gêgancangan kang kesah amurang marga
kalawan punang sêlir
kocapa sêmana
Jaka Suruh nèng marga
amanthêng tingale êning
tan kawoworan
dyan pitêkur alinggih

lênggah sarwi angêkêp suku rahadyan
tumungkul mandhêng siti
langkung kawlasarsa
Jaka Suruh sêmana
watawis satêngah sasi
anèng ing marga
masuh badan pribadi

pan kasaru panakawan dhatêngira
sakala tan udani
marang gustinira
anèng luhuring arga
nyanane arga sayêkti
arsa têtanya
prênahe gustinèki

pinaranan rahadèn ngoyog tan obah
sapisan kaping kalih
kongsi kaping tiga
kaping sêkawan kagyat
rahadyan ngandika aris
lah ana paran
sira gugah ing mami

datan nyana rahadyan gusti kawula
nangis sarwi nungkêmi
rahadyan ngandika
uwis sira mênênga
ingsun atanya sirèki
pakaryanira
sira nusul mring mami

atur sêmbah kang abdi sarwi karuna
pramilanipun gusti
amba nusul tuwan
kinèn rayi paduka
sampeyan dipun aturi
mring rayi tuwan
kondura mring nagari

purun botên purun apan ingaturan
dhatêng rayi narpati
sumaur rahadyan
sun tan gêlêm muliha
ywa sêrêng ujarmu iki
anglir dênawa
pangucapmu mring mami

pan sakala panakawan dadya buta
saking  sabda sang pêkik
sawabing kusuma
saksana sêlirira
nungkêmi padaning gusti
sarwi karuna
tangisnya karya runtik

ngandika sru radyan marang sêlirira
dene kaya rasêksi
iya tangisira
ngèbêki jroning wana
gya sêlir dadya rasêksi
sami sakala
saking sabda dyan mantri

kayaparan gon ingsun balèni ujar
apan uwis pinasthi
sapa kang balèkna
yèn wus pasthine iya
matura sêksi kêkalih
lampah kawula
andhèrèk dhatêng gusti

ngandika lon narpaputra mring rasêksa
sirarsa atut wuri
maring sun ta aja
apan ingsun manungsa
wus lungaa sira kalih
sun angsung prênah
pituduh mring sirèki

Gunung Kidul angetana dèn atêbah
wus mentar kang rasêksi
rahadyan sêmana
anutugakên karsa
nanêdha marang dewa di
pan ana swara
kapirsa ing sang pêkik

hèh Ki Jaka Sêsuruh sira mênyanga
aywa manggung nèng ngriki
sira angetana
ngidul dèn aprayitna
kampira ing gunung Wilis
ana wong tapa
guwa Cêmarasêkti

pan wus gêntur tapanira ngraga suksma
iku kang angsung benjing
marga kabêkcikan
miwah lungguhing dunya
pandhita tuhu sinêkti
pituduhira
tan ana ingkang sisip

Radèn Jaka Sèsuruh anulya kesah
ujaring swara kèsthi
lumampah lon-lonan
anut sukuning arga
ngidul ngetan lampahnèki
ujaring swara
ingkang kaciptèng galih

tan kawarna lampahe rahadèn putra
wus prapta guwa aglis
kocaping carita
nata ing Pajajaran
undhang misuwur sanagri
sapa sanggupa
Jaka Suruh matèni

sakathahe dêdesa pan ingundhangan
miwah punggawa mantri
ya ta kawarnaa
wau kang darbe guwa
lamine datan kaèksi
Durma tinilar
Sêsinome gumanti



Sinom
warnanên kang tapèng guwa
warna jalma kaki-kaki
amanggihi ingkang prapta
sinapa datan nauri
ngandika sang palinggih
paran sira tan sumaur
kagyat raja pinutra
anjola nulya ngabêkti
pan wus dangu gènira alêlênggahan


ngandika malih sang tapa
para puniku wong pundi
umatur raja pinutra
môngsaboronga sang yogi
ngandika sang palinggih
iya bênêr saujarmu
asile ingsun tapa
apan ingsun wus udani
sira iku rajaputra Pajajaran


marmane sira lêlana
sayêkti kasoran jurid
iya lawan arinira
Siyung Wanara sang aji
sudarmanta sang aji
matèni ajar karuhun
pan dadya utang pêjah
ramanira iku kaki
wus pinasthi utang pati nyaur pêjah


iku radèn marmanira
ajar kang pinatèn dhingin
anitis mring arinira
mulane mêngko malêsi
yèn sira datan uning
pêjahe nuksmèng sang prabu
iku dèn eling sira
rajaputra matur aris
yèn makatên kawula wangsul mring praja


arsa malês lara wirang
sang pandhita ngandika ris
lah sang bagus iku aja
pan iku uwus pinasthi
balik ta sira kaki
bantêrên tapanirèku
aywa mèngèng ing tingal
wêkasaning wiyat kaki
sira têmbe  

 kang amutêr tanah Jawa


nanging wêkas ingsun uga
dipun tawêkal ing galih
amanguna kasutapan
dèn sabar lila ing batin
dadya osiking galih
kalbune rahadèn bagus
sarju lan sang palênggah
langkung mituhu kang galih
sang pandhita mèsêm sajroning wardaya


iya suta kahna uga
basane tawêkal batin
nulya kesah sang pandhita
pan awarni putri adi
wangsul alênggah malih
panggenane duk karuhun
kagyat Ki Jaka mulat
duk dulu warna sang dèwi
lênggah jajar kalihan raja pinutra


tansah asabil ing nala
mêksa kagiwang ing galih
wau sang raja pinutra
mulat warna ayu luwih
nulya cinandhak wani
nginggati sang murtiningrum
tan kêna sinayutan
anulya cinandhak malih
asta kêna arum wijiling wacana


milane anyêkêl asta
karsa punapa sang pêkik
ngandika raja pinutra
apuranira sang dèwi
rinungrum ngarih-arih
nêdha wêkasaning pinjung
sinjange kuleweran
radèn mèsêm jroning galih
uculêna sampun anyêkêli asta


sirna warnaning wanodya
kantun anggana sang pêkik
nulya malih warni priya
prapta ngarsane sang pêkik
manêmbah atur bêkti
angandika sang awiku
mila sira kusuma
gonira asangêt brangti
rajaputra umatur sarwi karuna


dhuh panêmbahan kawula
yèn tan saèstu pêpanggih
kalawan wanodya ika
gumujêng angling sang yogi
bisa datan gumingsir
yèn ana rêncana agung
ingkang rupa wanodya
ingsun satuhune yayi
radèn  

 putra ngandika sajroning nala


rinangkul raja pinutra
tur sarwi dèn bêbisiki
aja sira walangdriya
pan ingsun tutur sayêkti
iya ingsun puniki
satuhune sadulurmu
sêpuh kang amartapa
marmaningong amartapi
duk ing nguni tinari krama tan arsa


dening jêng rama sang nata
pinêksa apalakrami
wêkasan ingsun dinukan
marmane amangun tèki
rajaputra tur bêkti
milanipun warni kakung
angling raja pandhita
pan ingsun sinungan sêkti
rupa jalu ingsun radèn iya bisa


bisa anom lawan tuwa
bisa gêdhe miwah cilik
umatur raja pinutra
kawula tumut anyantrik
sang palinggih nauri
milane ta wong abagus
arsa dadi pandhita
aja kèh kang kaya mami
tutugêna gonira umadêg nata


aja bali mring nagara
lajua mangetan yayi
yèn sira wangsul mring praja
tan lulus jumênêng aji
umatur sang apêkik
kawularsa malês ukum
dhatêng Siyung Wanara
jêng rama dipun sedani
sang pandhita arum wijiling wacana


aja malês ukum pêjah
pan iya uwis pinasthi
apan dhingin utang pêjah
ajar pan dhingin pinatin
benjang nora kaèksi
yèn uwis mêmalês ukum
wawratane sumêkar
miyos jalu lamun lair
iya iku kang aran Siyung Wanara


rahadèn matur wotsêkar
kadipundi rèh sang yogi
ngandika ris sang pandhita
yèn sira nurut ing mami
mentara saking ngriki
ngetana bênêr dèn gupuh
mampira mring ni rôndha
kang wisma ing Kaligunting
poma-poma  

 iku sira ampirana


dene yayi sira benjang
apan nora sun êdohi
saturun-turunta benjang
ingsun ingkang momong sami
nganggoa sruwa putih
yèn sirarsa têmu mring sun
anèng kayu landheyan
alinggih têpining tasik
luwih singit kang guwa ing Pamancingan


eca galihnya Dyan Jaka
miyarsa ingkang wawêling
ngandika malih sang tapa
wus sira mangkata kaki
nora mamêkas malih
aja susah wong abagus
radèn putra tur sêmbah
wus tumurun saking wukir
pan kawuri wau kang guwa Cêmara


katiwang-tiwang lampahnya
ngetan bênêr tan gumingsir
anusup angayam alas
wus prapta ing Kaligunting
ni rôndha kang dèn goni
wus lami rahadèn bagus
angèngèr mring ni rôndha
watawis wus tigang sasi
ni bok rôndha miyarsa undhang sang nata


undhang-undhange sang nata
sapa kanggonan dyan mantri
jinarah rajakayanya
binoyong tur dèn patèni
ni rôndha angling aris
Ki Jaka lah anak ingsun
kêpriye polahira
Radèn Jaka anauri
kadipundi bibi mangke karsa dika


ni rôndha alon angucap
karêp manira mas kaki
kesaha saking kawula
ingsun duwe sanak kaki
lanang têtiga sami
rahadèn alon amuwus
bibi sakarsa dika
kawula inggih nuruti
sigra mentar rahadyan kalih ni rôndha


saksana nulya lumampah
wau kang sinêdyèng kapti
Ki Nambi Sênting kocapa
apan lagya nanêm wiji
têtiga lanang sami
Ki Wirun ingkang asêpuh
Ki Nambi

 panggulunya
Sêmbada ingkang sawiji
kawarnaa ni rôndha anulya prapta


lagya panduman tanêman
kasaru ni rôndha prapti
kagèt Ki Wirun Sêmbada
duk praptaning Kaligunting
ni rôndha sigra angling
Ki Wirun titip katèngsun
iya mring anak ingwang
poma sira dèn gêmati
lah turutên sakarêpe sutaningwang


kang wiji warnane kathah
nanging ta sarwa sathithik
lamun sira sida lunga
angetan bênêr ta kaki
nora mamêkas malih
ni rôndha tumulya mantuk
Jaka Suruh kawarna
alami wontên Ki Nambi
wus sataun anggène ngêkêp tan lunga


kalangkung susahing manah
nulya mêdal tan nasari
pan ingiring wong têtiga
saparane tinut wuri
ya ta wau kawarni
arèrèn ing lampahipun
anèng têngahing wana
tan ana jalma kaèksi
kidul wetan mulat kayu tumaruna


Radèn Jaka aris mojar
Wirun kayu apa iki
arêmên ingsun tumingal
apa rane kayu iki
Ki Wirun matur aris
kajêng maja wastanipun
Radèn Jaka ngandika
sira pèka wohe siji
pan Ki Wirun wus angambil wohing maja


kang maja tan ana wohnya
nanging bolu kang ngrambati
Ki Wirun anulya kesah
wohing maja kang pinêthik
nulya ngaturkên gipih
dhinahar pait kalangkung
sarta gêtir rasanya
rahadyan mèsêm sarya ngling
gêtir têmên paman Wirun rasanira


ing kene sun wèhi aran
iya desa Majapait
wus pinasthi karsaning Hyang
ana pratandhane yêkti
sami ambêkta wiji
tinanêman sri kayungyun
kang

wiji môncawarna
barang kang tinandur dadi
wus misuwur ing môncapat môncalima


kawarnaa samya prapta
ambêkta sadarbèknèki
jalu èstri sami prapta
urup-urup sami èstri
sawênèh mawi picis
gobog bêras miwah sawung
apa sasênêngira
wau ingkang dèn tukoni
kang sawênèh ana kang banjur awisma


watara ana sanambang
padhêkahan Majapait
sagunge ingkang awisma
sami karasan tan sipi
ya ta ngandika aris
wau ta Ki Jaka Suruh
bapa Wirun wong pira
kang padha wisma ing riki
Wirun matur wêtawis wontên sanambang


kiwa têngên Pajajaran
akathah pindhah mariki
Jaka Suruh angandika
irupên wong têpis-wiring
lan kadang warga mami
nagarane pan ing Galuh
miwah nagri Pasundhan
iku kadang warga mami
samya nusul ngetan têmu lawan ingwang


Dyan Jaka Suruh ngandika
Ki Arya Bangah tinuding
kinèn ngirupa dêdesan
kiwa têngên Majapait
wus mentar kang tinuding
sarta wadyabala agung
wus lêpas lampahira
wadyabala kang lumaris
kunêng wau Majapait kang kawuntat



Pangkur
wus bubar kang wadyabala
angirupi kiwa têngên nagari
wong cilik angungsi sampun
marang ing Pajajaran
pan wus katur mring Siyung Wanara Prabu
ya ta wau angandika
ingsun amiyarsa warti


Mangkupraja tinimbalan
sampun prapta kya patih munggèng ngarsi
Siyung Wanara amuwus
patih paran karsanta
kyana patih umatur sarwi wotsantun
môngsaborong padukendra
kawula darmi nglampahi  




sira angirida bala
dèn samapta sakêpraboning jurit
Mangkupraja awotsantun
inggih nuhun sandika
nulya undhang kya patih têngara umung
gong bèri munya sauran
wus pêpak gya budhal aglis


anglurug mring Majalêngka
wong bang wetan pan sampun ngadhang margi
wong Pajajaran gumuruh
mulat yèn ana mêngsah
atêngara gong bèri surak gumuruh
wus campuh silih prajaya
kang yuda asilih ukih


buru-binuru kang yuda
sami surak tan ana nguciwani
wong Pajajaran amuwus
wong wetan lah mundura
nora nôngga sira amungsuh gustiku
sumaur kang sinung ujar
apa jarmu ingsun wani


balik iya gustinira
ya Si Siyung Wanara iku anjing
ajokêna ingsun purun
tan sudi mungsuh sira
sarêng myarsa wong Pajajaran agrêgut
umangsah sakancanira
kya patih kang anindhihi


sadaya angamuk rampak
tinadhahan dening wong Majapait
Arya Bangah tindhihipun
akuwêl kang ayuda
sêlang tumbak sêlang pêdhang sêlang suduk
akuwêl silih prajaya
braja putung ting carêngkling


rame agêbang-ginêbang
akèh mati wadya ing Majapait
wong Pajajaran kèh gêmpur
akathah ingkang pêjah
pan kalindhih wong Pajajaran wus larut
lumayu asalang-tunjang
ngungsi jroning kutha sami


Sêmbada Wirun bramantya
pangamuke malah awuru gêtih
Jaka Suruh sru amuwus
payo angsêgên pisan
Arya Bangah angabani kang wadya gung
lah payo angsêgên pisan
Pajajaran kuthanèki



sang nata wau duk mulat
yèn mungsuhe wus ngêpang ing nagari
wus lèngsèr wau sang prabu
kutha wus ingobongan
pan lumayu sang nata wus minggah gunung
sêdyane banjur atapa
wus pinasthi jawata di


Ajar Pamênggêr ing kuna
gih puniku Siyung Wanara yêkti
gantia ingkang winuwus
Sêmbada Arya Bangah
Wirun Nambi langkung suka ing tyasipun
wau kang para santana
amboyong sinoming puri



Sinom
binoyong wong Pajajaran
binêkta mring Majapait
wus bubar kang wadyabala
samya mantuk kang prajurit
wus katur mring dyan mantri
yèn Pajajaran wus gêmpur
èstrine binoyongan
langkung sukane sang pêkik
duk sêmana rahadèn jumênêng nata


Ki Nambi jumênêng nata
Sêmbada dadi bupati
Wirun dadya kandhuruwan
wana Arya Bangah sami
ingêlih namanèki
Arya Panular jêjuluk
sampuning lama-lama
sang nata sare ing latri
asupêna pêpanggih lan putri Cêmpa


pêpungun sawungunira
nulya nimbali kya patih
hèh apatih wruhanira
mau bêngi ingsun ngimpi
katêmu lawan putri
ing Cêmpa kongsi salulut
kya patih matur nêmbah
sumôngga karsa sang aji
pan Si Arya Panular arsa sun duta


matura mring Raja Cêmpa
yèn putrane ngong rasani
lamun sêmbada ing karsa
kagawaa ing sirèki
lan anggawaa patih
mantri kang pintêr kang sêpuh
rôngga ngabèi dêmang
wis sira mangkata aglis
sigra lèngsèr Arya Panular tur sêmbah


alayar dalu lan siyang
wus prapta 

 ing Cêmpa nagri
wus katur mring Raja Cêmpa
nulya ingandikan aglis
hèh duta sira iki
kinongkon apa maringsun
ki arya matur nêmbah
amba dinutèng putra ji
Majapait wiyosipun angêlamar


Raja Cêmpa angandika
timbalana sira patih
nêmbramaa mring ki arya
sang nata lumêbèng puri
sang putri dyan tinari
sang nata putra têtêlu
èstri kêkalih sanak
satunggal jalu apêkik
wus tinari kang putra kinèn adandan


pangandikane sang nata
Arya Panular sirèki
matura mring Raja Jawa
nini putri nora krami
anjuru dang narpati
patih atêrna gustimu
kya patih atur sêmbah
Arya Panular gya pamit
sampun prapta pasisir Arya Panular


utusan dhingin ki arya
matura marang sang aji
gih sampeyan amêthuka
mring Garêsik sang narpati
gancang carita nênggih
kang amêthuk sampun rawuh
sang nata nitih liman
sang rêtna anitih joli
dyan tumêdhak sang nata sarêng lan garwa


nitih joli sakalihan
sang nata lan sang rêtnadi
gamêlan umyung gumêrah
têtabuhan urut margi
awor kêndhang gong bèri
swaraning janma gumuruh
sumyak abra asinang
bul-ubul lêlayu ngarsi
banderane amarapit kering kanan


sampun prapta ing nagara
lajêng tumamèng jro puri
sarêng têdhak sakalihan
kêkanthèn asta lumaris
prapta sarêng alinggih
sang rêtna lênggah tumungkul
pêparabnya sang rêtna
Kusuma Rêtnadiwati
gènnya krama sampun atut sakalihan



kawarnaa Raja Cêmpa
praptèng dêlahan ngêmasi
kang ginêntèkakên nata
nênggih putrane wuragil
ingkang jumênêng aji
sabên dina karyanipun
anggung gawe gunêman
lan Sèh Walilanang nguni
pan wus lama sira kesah Walilanang


nulya pinanggihkên lawan
kang raka sri narapati
sang nata ing raja Jawa
wontên rasêksi kêkalih
jalu kalawan èstri
tatruka anèng wana gung
kakang aturna ingwang
marang Ratu Majapait
ingkang raka sumaur môngsa arêpa


marga saking warnanira
sipatira lir mamêdi
ajatha rambutmu gimbal
ambumu amis abacin
tumulya ni rasêksi
dipun usap jajanipun
nulya rupa manungsa
warnanya lir widadari
lah karia pan ingsun mênyang priyôngga


ni rasêksi nulya kesah
atapih wulung mantêsi
kakêmbêne jingga nila
salendhangnya wulung langking
ayunira rêspati
dadi totonan gumuruh
samya tilar pikulan
anon ingkang lagya prapti
wong kang dodol padha atinggal dhêdhasar


mirut pasar Majalêngka
anonton wong anyar prapti
sang nata lagya sineba
pêpak kang punggawa mantri
angandika sang aji
hèh patih anapa iku
ing pasar gègèr umyang
apa kang dèn tonton iki
pariksanên kya patih matur wotsêkar


lèngsèr saking ngarsa nata
miyak wong kang nêningali
kang samya ngrubung bok endhang
gya patih têtanya gipih
sira endhang ing ngêndi
ana ing pasar rinubung
apa arsa têtumbas
miwah takon kadangnèki


ni bok endhang umatur griya kawula


ing wana gung wismaningwang
botên tatumbas kiyai
botên ngupadosi sanak
kawula sêdya angabdi
dhumatêng sri bupati
suka abdèkna katèngsun
wus katur aturira
pangandikane sang aji
timbalana si endhang mring ngarsaningwang


linêbêtakên sêmana
ni endhang mring kênyawuri
anuli cinangkramanan
ya ta putra Dwarawati
tan sinabèng narpati
anggung ni endhang tinunggu
wus lami nyai endhang
dènnya wawrat tigang sasi
ni bok endhang anangis dalu lan siyang


langkung kasêngsêm sang nata
Ratu Cêmpa Dwarawati
kinêbon dening sang nata
mung endhang kang dèn tunggoni
siyang kalawan latri
tansah anggung pulang-lulut
sêmana wus alama
ni endhang dènnya garbini
ri sêdhênge pasihan wrat tigang wulan


aminta gêgêcok mêntah
akaruna siyang latri
tinêkan nulya dhinihar
endhang malih rupa uwil
kadhaton gègèr ajrih
endhang dene rupa diyu
mulih kayanganira
merang ing galih sang aji
dadya lami sang nata datan sineba


wontên malih winursita
ajar kang tapa nèng ardi
Tunjungputih padhepokan
Salokatara wêwangi
wus gêntur dènnya tapi
sêmana karsanya kaul
endhang samya lah-olah
wênèh ana kang anakir
nyuwun pangot panêratane ki ajar


pangandikane ki ajar
iya siranggo anakir
ananging wawêkas ingwang
pangot iku yèn wus nakir
ywa sira pangku ugi
sèlèhna  

 bae ing salu
endhang matur sandika
sawuse akarya takir
endhang supe pangot sinèlèhkên pangkyan


sigra ni endhang awawrat
pangot gêgarane nênggih
wêwadhahe kamanira
ajar yèn mijil kang mani
wus tigang wulan mangkin
ni endhang wawratanipun
kawuningan ki ajar
endhang gènira garbini
sira iku anglirakên wêkas ingwang


wus pasthi karsaning dewa
nora kêna dèn singkiri
wus jangkêp sêmayanira
mijil ingkang jabang bayi
jalu kèh cacadnèki
wêtêng bèkèl banyak bathuk
maripatira kera
sami cikêr tangan kalih
pêli kuping dadi bayi kawahira


pan wanodya ayu endah
kang jêjalu dipun wastani
Jaka Bandung namanira
Suwelawati kang èstri
samana sampun akir
pinikramakakên sampun
angsaling Tingkir sang dyah
Ki Bandung agêntur tapi
sawarnine tapa linakyan sadaya


tumut babad ingkang rama
siyang dalu nèng wanadri
Ki Bandung matur ing rama
inggih amba myarsa warti
Sang Prabu Maospait
darbe putri langkung ayu
nandhang grah kapêryangyang
sakathahe kang jêjampi
tinambakên tan ana kang marasêna


Brawijaya sayêmbara
sintên marasna sang putri
tinariman ing sang rêtna
ginanjar nagri sapalih
yèn rama nyuwawèni
kawularsa ngawun-awun
nyagahi sayêmbara
kang rama ngandika aris
wus birai samêngko ta anak ingwang


kêpalang warnane ala
lah ta iya sun lilani
nanging ta wawêkas ingwang
yèn katrima gonmu ngabdi
yèn warasa sang putri
dhinaupkên lan sirèku 


pan iku putri panas
krama ping rongpuluh mati
aywa age-age atut palakrama


amêlèka anèng dagan
kalamun sare sang putri
yèn ana sabarang mêdal
saking kwadonan sang dèwi
nêngêna dimèn lari
aywa sira ganggu-ganggu
Jaka Bandung tur sêmbah
sandika wisata aglis
tan kawarna ing marga lampahe prapta


nagari ing Majalêngka
nèng alun-alun alinggih
ngisoring waringin kêmbar
pan uwus satêngah sasi
lamine dènnya linggih
silane marêp mangidul
nuju ing dina Soma
sang prabu miyos tinangkil
mulat rare sila soring wringin kêmbar


hèh patih sira priksaa
bocah sila sor waringin
adhêpe seba maringwang
ki patih mariksa aglis
wus kawrat sadayaning
Gajahmada gya wangsul
umatur mring sang nata
inggih rare saking ardi
angladosi sayêmbarane sang nata


sagah marasna kang gêrah
putra nata sang suputri
Brawijaya angandika
timbalana ngarsa mami
sêmana sampun kerid
Bandung nèng byantara prabu
gumujêng sri narendra
alane Bandung kang warni
nanging iya jalma tan kêna ingina


wit wus tita ujar ingwang
cekoh-regoa kang warni
kang bisa amarasêna
mring putrèngsun nini putri
pamine ingsun ambil
mantu panggih lan nak ingsun
bocah wadon lêbokna
iridên Si Bandung iki
panggihêna putraningsun kang agêrah


wus kerid Bandung sêmana
pinanggihkên lan sang putri
wus thinothok kang bun-bunan
sira sang dyah wangsul ping tri
mulya kadya ing nguni
pra

 ibu lêga tyasipun
Ki Bandung nulya seba
prapta ngarsane sang aji
angandika sang nata hèh Bandung sira


awora lan panakawan
nulya kondur sri bupati
pinaran ngunadikèng tyas
apa arêp nini putri
dene ala kapati
warnane Si Jaka Bandung
yèn cidraa ing ujar
angrêngkakakên nagari
awêkasan sang nata aris ngandika


dhuh anggèr atmajaningwang
laramu apa wis mari
sun trimakkên sira nyawa
mring Si Bandung kang jampèni
nuhun aturing putri
langkung awon warnanipun
tan pantês yèn dadosa
kamantu dhatêng narpati
langkung nistha kang rama alon ngandika


kapriye wus ujar ingwang
angur jêjaluka nini
lamun ora tinêkanan
dadia wurunge panggih
gya sang putri ngabêkti
inggih rama sang aprabu
kawula dèn damêlna
candhi dadosa sawêngi
sèwu kèhe sampun ngantos karainan


lêga tyasira sang nata
nulya pinarak pandhapi
Bandung tinimbalan prapta
nèng ngarsa saha wotsari
ngandika sri bupati
lah Bandung wus ujar ingsun
singa kang marasêna
ing larane nini putri
banjur ingsun tarimakakên putrèngwang


ananging samêngko iya
mring sira duwe panêdhi
candhi sèwu dadèkêna
iya padha ing sawêngi
tan kêna kurang siji
Bandung apa sira saguh
aturipun sandika
wisata nulya lumaris
wanci asar wau ta ing angkatira


mring Barabudhur sinêdya
mangkana karsaning aji
Ki Gajahmada dinuta
anjangkunga mêmanuki
nadyan kongsia panggih
kawruhan marang 

 Si Bandung
sami sakêdhap prapta
Barabudhur prapta nuli
angêpêli lêmah lêmbut kang rineka


kang pra dhêmit ewon lêksan
pangukire cara jalmi
kang rêca awarna-warna
kasêktène Bandung prapti
candhi sèwu kinardi
nèng ngisoring kayu tanjung
lan môngka panêngêran
yèn kêmbang tanjung grègèli
tibèng siti tandhane lamun raina


Patih Gajahmada arsa
panjangkunge dursilani
nulya mènèk tanjung patya
tanjung dèn rog sami pêthil
sêkare saking uwit
balasah nèng têngah runtuh
Ki Bandung kagèt mulat
katiwasan ingsun iki
karainan lagya antuk wolung kopang


kang candhi sarêcanira
Ki Bandung anulya mulih
arsa matur rama ajar
lagya prapta kilèn kali
panggih kang rama nuli
lamun iya maksih dalu
nulya malih akarya
gênêpe rongatus candhi
sarêcane Ki Bandung myarsa wong gêntang


kurang siji rong atusnya
kasêlak Ki Bandung myarsi
mring wong gêntang pinaranan
dene maksih prawan iki
apa tan wruha misih
wêngi iya têka nutu
aran Bok Rara Jonggrang
anulya dèn supatani
nutu wêngi dadia parawan tuwa


gya Rara Jonggrang ginambar
dinèkèk rêca kang warni
cêcandhine sampun dadya
wus jangkêp sèwu kang candhi
Ki Bandung mantuk aglis
prapta nagri Majalangu
lajêng sowan sang nata
wotsêkar atur udani
ingkang candhi sanambang pan sampun dadya


sang nata ngandika iya
mara pariksanên aglis
caraka lampahnya sigra
wus pinirsa sadayèki
kang dinuta wus 

 mulih
matur marang sang aprabu
yêktos Bandung turira
sang nata malêbèng puri
angandika mring putra pundhutanira


kang candhi sèwu wus dadya
iya padha ing sawêngi
sang putri matur anêmbah
kula rama nêdha malih
têlaga ingkang adi
sêkawan sami gêngipun
kulangge pasiraman
dadosa padha sawêngi
nulya têdhak Brawijaya angandika


hèh Bandung gonira karya
candhi sèwu trimakasih
nini putri marang sira
nanging ta mêmundhut malih
têlaga ingkang mili
sêkawan sami gêngipun
kang wêning toyanira
kinarya siraman benjing
kari iku pundhutane têkanana


aja nganti nginêp sira
gunung Prambanan dèn dadi
Bandung tur sêmbah sandika
wisata anulya prapti
Prambanan ingkang ardi
akarya têlaga catur
lêlêmbut rowangira
sakêdhap têlaga dadi
papat sami warnane bagus apelag


toya wêning lirap-lirap
Ki Bandung ngilo têlagi
layanganira jro toya
alane kêpati-pati
yèn mêngkono ngong iki
lingsèn tinampik sang ayu
putri ing Majalêngka
bênêr kang nampik wak mami
kaki dewa tulunga sun kudhandhangan



Dhandhanggula
Jaka Bandung langkung angrudatin
sarêng mirsa ala warnanira
nulya nêgês ing dewane
sidhakêp asaluku
tunggal ngumpulkên tingal kalih
wus awor lawan dewa
pêjah kadi tugu
Ki Bandung kala sêmana
wus katrima ing dewanira kang luwih
gya salin warnanira


Jaka Bandung malih warna sigit
ambêranyak anglir wukir sêkar
putra Kadhiri warnane
lan sarwa

lurus patut
nulya mantuk mring Majapait
tan kawarna ing marga
mangkana Sang Prabu
Brawijaya duk sineba
nèng paglaran kagyat dènira ningali
ting blêbêr wong sapasar


lamun ana wong abagus prapti
ingkang dodol atinggal dodolan
wanodya kasmaran rame
sawênèh atut pungkur
Jaka Bandung lampahe prapti
anèng ing pangurakan
sarwi mundhuk-mundhuk
mring têngahing pasewakan
sadayane kang sewaka kagyat sami
ana wong bagus liwat


lajêng minggah marang ing sitinggil
sowan mabukuh ngarsèng narendra
Brawijaya kagyat tyase
kang putra dene bagus
sila anèng ngarsa narpati
sang nata angandika
ingsun iya tambuh
bocah ing ngêndi ta sira
dumarajog seba anèng ngarsa mami
bagus misih taruna


Jaka Bandung matur awotsari
dhuh patikbra gusti pan kawula
punapa pandung abdine
inggih amba pun Bandung
sri narendra kagyat miyarsi
dene ing bagusira
tan kadi rumuhun
Bandung Bôndawasa nêmbah
nênggih saking sabda pukulun sang aji
ulun atur uninga


putra dalêm amundhut têlagi
ingkang catur kathahe wus dadya
patut jajar pasagine
Brawijaya anuduh
gandhèk ingkang kinèn mirsani
wau ingkang talaga
caraka wus wangsul
umatur mring sri narendra
inggih yêktos toyane lumirap wêning
lêgêg Sri Brawijaya


pangalême salêbêting galih
nyata sêkti Bandung Bôndawasa
ing mêngko liwat baguse
pasthi putrèngsun ayun
nulya 

 kondur sri narapati
nimbali ingkang putra
prapta awotsantun
ngandika lon sri narendra
wus bêjane putraningsun nini putri
Bandung bagus sêmbada


nimas rara sira sun tuturi
iya iki Bandung garwanira
èsmu isin dyah tingale
kasmaran jroning kalbu
dene Bandung bagus nglangkungi
kalamun dèn wurungna
katêmu lan ingsun
pasthine manira pêjah
ya ta wau karsane sri narapati
pinanggihakên nulya


Bandung lawan sang rêtnaning puri
kinaryakkên padalêmanira
wus ngênggenan sakalihe
kalangkung asihipun
wau dènnya apalakrami
Bandung kalawan sang dyah
tansah runtung-runtung
nging dèrèng carêm ngasmara
sabên dalu asare dipun tênggani
Ki Bandung anèng dagan


tanpa nendra datansah anglirik
wawêkasing kang rama dèn awas
kang dadya putri panase
tan antara gya muncul
sêngkalane sang rajaputri
sangking ing kawadonan
warni sarpa agung
Radèn Bandung sarêng miyat
sarpa mêdal sangking kwadonan sang putri
agalak arsa môngsa


Radyan Bandung sigra narik kêris
dyan pinancas gulune cinandhak
sinêndhal sing kwadonane
kang sawêr sampun lampus
kumarane pan maksih urip
kesahe amêryangyang
raganira wau
tugêl anulya cinandhak
marang Bandung binêta mring tamansari
sinampirakên ing pang


ing êpange kayu nagasari
anglêgarang agênge sapucang
Dyan Bandung wus wangsul malèh
maksih angliga dhuwung
wêntisira wau sang putri
katetesan rah sarpa
ingusapan 

 gupuh
nging maksih ngliga curiga
sang rêtnayu anglilir awas ningali
Bandung ngliga curiga


panêrkane yèn arsa mêjahi
sang rêtnanjrit pan inggal lumajar
marak ing rama sang rajèng
umatur awêwadul
nata duka yayah sinipih
enggal bocah kaparak
timbalana Bandung
praptaa ing ngarsaningwang
wus wisata lurah kaparak kêkalih
nimbali Bandung prapta


sri narendra dukane sinipi
kagunturan tangise sang rêtna
tan mawi titipriksane
nyandhak rotan sang prabu
Radèn Bandung dèn jêmalani
nèng siti kalesedan
sambat ngadhuh-adhuh
gusti amba botên dosa
kaniaya tanpa pariksa aniti
kèndêl nata ngandika


apa karane matura yêkti
sira arsa matèni putrèngwang
apa kang dadi sababe
Radèn Bandung wotsantun
ngaturakên purwaning nguni
panggih amba lan putra
tuwan dèrèng lulut
saking wêlinging pun bapa
yèn kalakyan dhaup lan putra sang putri
aywage tunggil nendra


sayêktose putra paduka ji
langkung panas tan wontên kuwawa
kang dados jatukramane
anulya enggal lampus
panasipun wontên kang mawi
wêlingipun pun bapa
amba kinèn tunggu
akêmit wontên ing dagan
milanipun ari kalanira wêngi
kawula anèng dagan


sarêng nuju wanci lingsir wêngi
inggih wontên têksaka katingal
mêdal saking ing pawèstrèn
arsa manaut ulun
gêng sapucang panjang nglangkungi
amba pancas curiga
kang taksaka lampus
wêntise putra paduka
kacipratan 

 rah naga amba usapi
nanging lêpat kawula


dene têksih ngliga dhuwung gusti
sang kusuma kagyat dènnya nendra
laju anjrit sowan rajèng
wondene sawêripun
ulun sampirakên pang sari
sang nata angandika
pariksanên gupuh
pawongan nulya mariksa
mring gènipun sumampir pang nagasari
sawêr nulya binêkta


sinaoskên mring sri narapati
bathang ula nata kagyat mulat
sakêlangkung gêgêtune
gènira asru mukul
marang Bandung gya ngandika ris
lah mêngko anak ingwang
apuranirèku
sakèhe luput manira
Bandung matur botên rumaos nêrpati
pêjah gêsang sumôngga


Brawijaya angandika aris
Nilawati lah sira muliha
lan bojonira dèn age
ya ingsun ingkang luput
atur sêmbah kang putra kalih
wus lèngsèr saking ngarsa
marang wismanipun
sêmana ing lama-lama
Bandung têka têlas manahe ngranuhi
adhêpe kêmba-kêmba


pan sarimbit sowan mring sang aji
Radèn Bandung umatur ing nata
patikbra nuwun lilahe
têtuwi dhatêng gunung
kangên dhatêng pun bapa lami
miwah arsa pêpanggya
nata ngandika rum
lah gawanên arènira
Bandung matur anuwun duka narpati
ambêkta tan kuwawa


amba inggih botên lami-lami
mung sawulan inggih nuntên sowan
wus linilan nulya lèngsèr
tan kawarna ing ênu
sampun prapta ing Tunjungputih
lajêng sowan ing rama
angabêkti sampun
Ki Ajar Salokatara
kagyat wau kang putra dènnya ningali
malih suwarnanira  




ingkang rama angandika wêngis
bagus têmên ing suwarnanira
ora nana wong ambancèr
mung sira wong abagus
anglirakên wawêkas mami
dene matèni ula
datan sudi ingsun
ngaku anak marang sira
Radèn Bandung mêksa andhepok ing siti
sang pandhita sru mojar


hèh ta Bandung lungaa dèn aglis
aja katon kadêlêng ing mata
kang putra dhêku ngalèsèd
kalangkung amlasayun
aturira angasih-asih
rama nuwun apura
kalêpatan ulun
ki ajar asru bramantya
têka kakehan crawèt têmên si bêlis
datan gêlêm mundura



Durma
saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi


wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali


sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil


pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji


apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil


adêleweran
kagyat sakèhing jalmi


kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki


luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami


raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani


sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri


minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih


nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris


amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit


amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli


anyêkêl sada
lanang amung sawiji


tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti


gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki


guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis


sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami


ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking


pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami


yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani


kinarya toh tinumpuk anèng pangonan
tumulya bêdhola glis 


sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni


sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni


dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati


kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi


amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki


nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik


pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi


arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami


Nimas Ratu Nilawati garwaningwang
balikan sun takoni
sapa aranira
yèn sun 

 Sukma Ngumbara
apan ingsun arsa mulih
mring Majalêngka
kangên mring rabi mami


Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji


lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti


yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki


datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing


sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris


arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji


pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati


lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
sapa

rowangmu bunting


sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki


nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti


sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri


iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi


sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati


nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi


gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri


kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi


asiyaga sagung wadya Majalêngka
prasamya amiranti 


sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri


sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing


gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari


asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih


ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih


yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih


awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori


datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



warnanên kang tapèng guwa
warna jalma kaki-kaki
amanggihi ingkang prapta
sinapa datan nauri
ngandika sang palinggih
paran sira tan sumaur
kagyat raja pinutra
anjola nulya ngabêkti
pan wus dangu gènira alêlênggahan

ngandika malih sang tapa
para puniku wong pundi
umatur raja pinutra
môngsaboronga sang yogi
ngandika sang palinggih
iya bênêr saujarmu
asile ingsun tapa
apan ingsun wus udani
sira iku rajaputra Pajajaran

marmane sira lêlana
sayêkti kasoran jurid
iya lawan arinira
Siyung Wanara sang aji
sudarmanta sang aji
matèni ajar karuhun
pan dadya utang pêjah
ramanira iku kaki
wus pinasthi utang pati nyaur pêjah

iku radèn marmanira
ajar kang pinatèn dhingin
anitis mring arinira
mulane mêngko malêsi
yèn sira datan uning
pêjahe nuksmèng sang prabu
iku dèn eling sira
rajaputra matur aris
yèn makatên kawula wangsul mring praja

arsa malês lara wirang
sang pandhita ngandika ris
lah sang bagus iku aja
pan iku uwus pinasthi
balik ta sira kaki
bantêrên tapanirèku
aywa mèngèng ing tingal
wêkasaning wiyat kaki
sira têmbe  kang amutêr tanah Jawa

nanging wêkas ingsun uga
dipun tawêkal ing galih
amanguna kasutapan
dèn sabar lila ing batin
dadya osiking galih
kalbune rahadèn bagus
sarju lan sang palênggah
langkung mituhu kang galih
sang pandhita mèsêm sajroning wardaya

iya suta kahna uga
basane tawêkal batin
nulya kesah sang pandhita
pan awarni putri adi
wangsul alênggah malih
panggenane duk karuhun
kagyat Ki Jaka mulat
duk dulu warna sang dèwi
lênggah jajar kalihan raja pinutra

tansah asabil ing nala
mêksa kagiwang ing galih
wau sang raja pinutra
mulat warna ayu luwih
nulya cinandhak wani
nginggati sang murtiningrum
tan kêna sinayutan
anulya cinandhak malih
asta kêna arum wijiling wacana

milane anyêkêl asta
karsa punapa sang pêkik
ngandika raja pinutra
apuranira sang dèwi
rinungrum ngarih-arih
nêdha wêkasaning pinjung
sinjange kuleweran
radèn mèsêm jroning galih
uculêna sampun anyêkêli asta

sirna warnaning wanodya
kantun anggana sang pêkik
nulya malih warni priya
prapta ngarsane sang pêkik
manêmbah atur bêkti
angandika sang awiku
mila sira kusuma
gonira asangêt brangti
rajaputra umatur sarwi karuna

dhuh panêmbahan kawula
yèn tan saèstu pêpanggih
kalawan wanodya ika
gumujêng angling sang yogi
bisa datan gumingsir
yèn ana rêncana agung
ingkang rupa wanodya
ingsun satuhune yayi
radèn  putra ngandika sajroning nala

rinangkul raja pinutra
tur sarwi dèn bêbisiki
aja sira walangdriya
pan ingsun tutur sayêkti
iya ingsun puniki
satuhune sadulurmu
sêpuh kang amartapa
marmaningong amartapi
duk ing nguni tinari krama tan arsa

dening jêng rama sang nata
pinêksa apalakrami
wêkasan ingsun dinukan
marmane amangun tèki
rajaputra tur bêkti
milanipun warni kakung
angling raja pandhita
pan ingsun sinungan sêkti
rupa jalu ingsun radèn iya bisa

bisa anom lawan tuwa
bisa gêdhe miwah cilik
umatur raja pinutra
kawula tumut anyantrik
sang palinggih nauri
milane ta wong abagus
arsa dadi pandhita
aja kèh kang kaya mami
tutugêna gonira umadêg nata

aja bali mring nagara
lajua mangetan yayi
yèn sira wangsul mring praja
tan lulus jumênêng aji
umatur sang apêkik
kawularsa malês ukum
dhatêng Siyung Wanara
jêng rama dipun sedani
sang pandhita arum wijiling wacana

aja malês ukum pêjah
pan iya uwis pinasthi
apan dhingin utang pêjah
ajar pan dhingin pinatin
benjang nora kaèksi
yèn uwis mêmalês ukum
wawratane sumêkar
miyos jalu lamun lair
iya iku kang aran Siyung Wanara

rahadèn matur wotsêkar
kadipundi rèh sang yogi
ngandika ris sang pandhita
yèn sira nurut ing mami
mentara saking ngriki
ngetana bênêr dèn gupuh
mampira mring ni rôndha
kang wisma ing Kaligunting
poma-poma  iku sira ampirana

dene yayi sira benjang
apan nora sun êdohi
saturun-turunta benjang
ingsun ingkang momong sami
nganggoa sruwa putih
yèn sirarsa têmu mring sun
anèng kayu landheyan
alinggih têpining tasik
luwih singit kang guwa ing Pamancingan

eca galihnya Dyan Jaka
miyarsa ingkang wawêling
ngandika malih sang tapa
wus sira mangkata kaki
nora mamêkas malih
aja susah wong abagus
radèn putra tur sêmbah
wus tumurun saking wukir
pan kawuri wau kang guwa Cêmara

katiwang-tiwang lampahnya
ngetan bênêr tan gumingsir
anusup angayam alas
wus prapta ing Kaligunting
ni rôndha kang dèn goni
wus lami rahadèn bagus
angèngèr mring ni rôndha
watawis wus tigang sasi
ni bok rôndha miyarsa undhang sang nata

undhang-undhange sang nata
sapa kanggonan dyan mantri
jinarah rajakayanya
binoyong tur dèn patèni
ni rôndha angling aris
Ki Jaka lah anak ingsun
kêpriye polahira
Radèn Jaka anauri
kadipundi bibi mangke karsa dika

ni rôndha alon angucap
karêp manira mas kaki
kesaha saking kawula
ingsun duwe sanak kaki
lanang têtiga sami
rahadèn alon amuwus
bibi sakarsa dika
kawula inggih nuruti
sigra mentar rahadyan kalih ni rôndha

saksana nulya lumampah
wau kang sinêdyèng kapti
Ki Nambi Sênting kocapa
apan lagya nanêm wiji
têtiga lanang sami
Ki Wirun ingkang asêpuh
Ki Nambipanggulunya
Sêmbada ingkang sawiji
kawarnaa ni rôndha anulya prapta

lagya panduman tanêman
kasaru ni rôndha prapti
kagèt Ki Wirun Sêmbada
duk praptaning Kaligunting
ni rôndha sigra angling
Ki Wirun titip katèngsun
iya mring anak ingwang
poma sira dèn gêmati
lah turutên sakarêpe sutaningwang

kang wiji warnane kathah
nanging ta sarwa sathithik
lamun sira sida lunga
angetan bênêr ta kaki
nora mamêkas malih
ni rôndha tumulya mantuk
Jaka Suruh kawarna
alami wontên Ki Nambi
wus sataun anggène ngêkêp tan lunga

kalangkung susahing manah
nulya mêdal tan nasari
pan ingiring wong têtiga
saparane tinut wuri
ya ta wau kawarni
arèrèn ing lampahipun
anèng têngahing wana
tan ana jalma kaèksi
kidul wetan mulat kayu tumaruna

Radèn Jaka aris mojar
Wirun kayu apa iki
arêmên ingsun tumingal
apa rane kayu iki
Ki Wirun matur aris
kajêng maja wastanipun
Radèn Jaka ngandika
sira pèka wohe siji
pan Ki Wirun wus angambil wohing maja

kang maja tan ana wohnya
nanging bolu kang ngrambati
Ki Wirun anulya kesah
wohing maja kang pinêthik
nulya ngaturkên gipih
dhinahar pait kalangkung
sarta gêtir rasanya
rahadyan mèsêm sarya ngling
gêtir têmên paman Wirun rasanira

ing kene sun wèhi aran
iya desa Majapait
wus pinasthi karsaning Hyang
ana pratandhane yêkti
sami ambêkta wiji
tinanêman sri kayungyun
kangwiji môncawarna
barang kang tinandur dadi
wus misuwur ing môncapat môncalima

kawarnaa samya prapta
ambêkta sadarbèknèki
jalu èstri sami prapta
urup-urup sami èstri
sawênèh mawi picis
gobog bêras miwah sawung
apa sasênêngira
wau ingkang dèn tukoni
kang sawênèh ana kang banjur awisma

watara ana sanambang
padhêkahan Majapait
sagunge ingkang awisma
sami karasan tan sipi
ya ta ngandika aris
wau ta Ki Jaka Suruh
bapa Wirun wong pira
kang padha wisma ing riki
Wirun matur wêtawis wontên sanambang

kiwa têngên Pajajaran
akathah pindhah mariki
Jaka Suruh angandika
irupên wong têpis-wiring
lan kadang warga mami
nagarane pan ing Galuh
miwah nagri Pasundhan
iku kadang warga mami
samya nusul ngetan têmu lawan ingwang

Dyan Jaka Suruh ngandika
Ki Arya Bangah tinuding
kinèn ngirupa dêdesan
kiwa têngên Majapait
wus mentar kang tinuding
sarta wadyabala agung
wus lêpas lampahira
wadyabala kang lumaris
kunêng wau Majapait kang kawuntat



Pangkur
wus bubar kang wadyabala
angirupi kiwa têngên nagari
wong cilik angungsi sampun
marang ing Pajajaran
pan wus katur mring Siyung Wanara Prabu
ya ta wau angandika
ingsun amiyarsa warti


Mangkupraja tinimbalan
sampun prapta kya patih munggèng ngarsi
Siyung Wanara amuwus
patih paran karsanta
kyana patih umatur sarwi wotsantun
môngsaborong padukendra
kawula darmi nglampahi  




sira angirida bala
dèn samapta sakêpraboning jurit
Mangkupraja awotsantun
inggih nuhun sandika
nulya undhang kya patih têngara umung
gong bèri munya sauran
wus pêpak gya budhal aglis


anglurug mring Majalêngka
wong bang wetan pan sampun ngadhang margi
wong Pajajaran gumuruh
mulat yèn ana mêngsah
atêngara gong bèri surak gumuruh
wus campuh silih prajaya
kang yuda asilih ukih


buru-binuru kang yuda
sami surak tan ana nguciwani
wong Pajajaran amuwus
wong wetan lah mundura
nora nôngga sira amungsuh gustiku
sumaur kang sinung ujar
apa jarmu ingsun wani


balik iya gustinira
ya Si Siyung Wanara iku anjing
ajokêna ingsun purun
tan sudi mungsuh sira
sarêng myarsa wong Pajajaran agrêgut
umangsah sakancanira
kya patih kang anindhihi


sadaya angamuk rampak
tinadhahan dening wong Majapait
Arya Bangah tindhihipun
akuwêl kang ayuda
sêlang tumbak sêlang pêdhang sêlang suduk
akuwêl silih prajaya
braja putung ting carêngkling


rame agêbang-ginêbang
akèh mati wadya ing Majapait
wong Pajajaran kèh gêmpur
akathah ingkang pêjah
pan kalindhih wong Pajajaran wus larut
lumayu asalang-tunjang
ngungsi jroning kutha sami


Sêmbada Wirun bramantya
pangamuke malah awuru gêtih
Jaka Suruh sru amuwus
payo angsêgên pisan
Arya Bangah angabani kang wadya gung
lah payo angsêgên pisan
Pajajaran kuthanèki



sang nata wau duk mulat
yèn mungsuhe wus ngêpang ing nagari
wus lèngsèr wau sang prabu
kutha wus ingobongan
pan lumayu sang nata wus minggah gunung
sêdyane banjur atapa
wus pinasthi jawata di


Ajar Pamênggêr ing kuna
gih puniku Siyung Wanara yêkti
gantia ingkang winuwus
Sêmbada Arya Bangah
Wirun Nambi langkung suka ing tyasipun
wau kang para santana
amboyong sinoming puri



Sinom
binoyong wong Pajajaran
binêkta mring Majapait
wus bubar kang wadyabala
samya mantuk kang prajurit
wus katur mring dyan mantri
yèn Pajajaran wus gêmpur
èstrine binoyongan
langkung sukane sang pêkik
duk sêmana rahadèn jumênêng nata


Ki Nambi jumênêng nata
Sêmbada dadi bupati
Wirun dadya kandhuruwan
wana Arya Bangah sami
ingêlih namanèki
Arya Panular jêjuluk
sampuning lama-lama
sang nata sare ing latri
asupêna pêpanggih lan putri Cêmpa


pêpungun sawungunira
nulya nimbali kya patih
hèh apatih wruhanira
mau bêngi ingsun ngimpi
katêmu lawan putri
ing Cêmpa kongsi salulut
kya patih matur nêmbah
sumôngga karsa sang aji
pan Si Arya Panular arsa sun duta


matura mring Raja Cêmpa
yèn putrane ngong rasani
lamun sêmbada ing karsa
kagawaa ing sirèki
lan anggawaa patih
mantri kang pintêr kang sêpuh
rôngga ngabèi dêmang
wis sira mangkata aglis
sigra lèngsèr Arya Panular tur sêmbah


alayar dalu lan siyang
wus prapta 

 ing Cêmpa nagri
wus katur mring Raja Cêmpa
nulya ingandikan aglis
hèh duta sira iki
kinongkon apa maringsun
ki arya matur nêmbah
amba dinutèng putra ji
Majapait wiyosipun angêlamar


Raja Cêmpa angandika
timbalana sira patih
nêmbramaa mring ki arya
sang nata lumêbèng puri
sang putri dyan tinari
sang nata putra têtêlu
èstri kêkalih sanak
satunggal jalu apêkik
wus tinari kang putra kinèn adandan


pangandikane sang nata
Arya Panular sirèki
matura mring Raja Jawa
nini putri nora krami
anjuru dang narpati
patih atêrna gustimu
kya patih atur sêmbah
Arya Panular gya pamit
sampun prapta pasisir Arya Panular


utusan dhingin ki arya
matura marang sang aji
gih sampeyan amêthuka
mring Garêsik sang narpati
gancang carita nênggih
kang amêthuk sampun rawuh
sang nata nitih liman
sang rêtna anitih joli
dyan tumêdhak sang nata sarêng lan garwa


nitih joli sakalihan
sang nata lan sang rêtnadi
gamêlan umyung gumêrah
têtabuhan urut margi
awor kêndhang gong bèri
swaraning janma gumuruh
sumyak abra asinang
bul-ubul lêlayu ngarsi
banderane amarapit kering kanan


sampun prapta ing nagara
lajêng tumamèng jro puri
sarêng têdhak sakalihan
kêkanthèn asta lumaris
prapta sarêng alinggih
sang rêtna lênggah tumungkul
pêparabnya sang rêtna
Kusuma Rêtnadiwati
gènnya krama sampun atut sakalihan



kawarnaa Raja Cêmpa
praptèng dêlahan ngêmasi
kang ginêntèkakên nata
nênggih putrane wuragil
ingkang jumênêng aji
sabên dina karyanipun
anggung gawe gunêman
lan Sèh Walilanang nguni
pan wus lama sira kesah Walilanang


nulya pinanggihkên lawan
kang raka sri narapati
sang nata ing raja Jawa
wontên rasêksi kêkalih
jalu kalawan èstri
tatruka anèng wana gung
kakang aturna ingwang
marang Ratu Majapait
ingkang raka sumaur môngsa arêpa


marga saking warnanira
sipatira lir mamêdi
ajatha rambutmu gimbal
ambumu amis abacin
tumulya ni rasêksi
dipun usap jajanipun
nulya rupa manungsa
warnanya lir widadari
lah karia pan ingsun mênyang priyôngga


ni rasêksi nulya kesah
atapih wulung mantêsi
kakêmbêne jingga nila
salendhangnya wulung langking
ayunira rêspati
dadi totonan gumuruh
samya tilar pikulan
anon ingkang lagya prapti
wong kang dodol padha atinggal dhêdhasar


mirut pasar Majalêngka
anonton wong anyar prapti
sang nata lagya sineba
pêpak kang punggawa mantri
angandika sang aji
hèh patih anapa iku
ing pasar gègèr umyang
apa kang dèn tonton iki
pariksanên kya patih matur wotsêkar


lèngsèr saking ngarsa nata
miyak wong kang nêningali
kang samya ngrubung bok endhang
gya patih têtanya gipih
sira endhang ing ngêndi
ana ing pasar rinubung
apa arsa têtumbas
miwah takon kadangnèki


ni bok endhang umatur griya kawula


ing wana gung wismaningwang
botên tatumbas kiyai
botên ngupadosi sanak
kawula sêdya angabdi
dhumatêng sri bupati
suka abdèkna katèngsun
wus katur aturira
pangandikane sang aji
timbalana si endhang mring ngarsaningwang


linêbêtakên sêmana
ni endhang mring kênyawuri
anuli cinangkramanan
ya ta putra Dwarawati
tan sinabèng narpati
anggung ni endhang tinunggu
wus lami nyai endhang
dènnya wawrat tigang sasi
ni bok endhang anangis dalu lan siyang


langkung kasêngsêm sang nata
Ratu Cêmpa Dwarawati
kinêbon dening sang nata
mung endhang kang dèn tunggoni
siyang kalawan latri
tansah anggung pulang-lulut
sêmana wus alama
ni endhang dènnya garbini
ri sêdhênge pasihan wrat tigang wulan


aminta gêgêcok mêntah
akaruna siyang latri
tinêkan nulya dhinihar
endhang malih rupa uwil
kadhaton gègèr ajrih
endhang dene rupa diyu
mulih kayanganira
merang ing galih sang aji
dadya lami sang nata datan sineba


wontên malih winursita
ajar kang tapa nèng ardi
Tunjungputih padhepokan
Salokatara wêwangi
wus gêntur dènnya tapi
sêmana karsanya kaul
endhang samya lah-olah
wênèh ana kang anakir
nyuwun pangot panêratane ki ajar


pangandikane ki ajar
iya siranggo anakir
ananging wawêkas ingwang
pangot iku yèn wus nakir
ywa sira pangku ugi
sèlèhna  

 bae ing salu
endhang matur sandika
sawuse akarya takir
endhang supe pangot sinèlèhkên pangkyan


sigra ni endhang awawrat
pangot gêgarane nênggih
wêwadhahe kamanira
ajar yèn mijil kang mani
wus tigang wulan mangkin
ni endhang wawratanipun
kawuningan ki ajar
endhang gènira garbini
sira iku anglirakên wêkas ingwang


wus pasthi karsaning dewa
nora kêna dèn singkiri
wus jangkêp sêmayanira
mijil ingkang jabang bayi
jalu kèh cacadnèki
wêtêng bèkèl banyak bathuk
maripatira kera
sami cikêr tangan kalih
pêli kuping dadi bayi kawahira


pan wanodya ayu endah
kang jêjalu dipun wastani
Jaka Bandung namanira
Suwelawati kang èstri
samana sampun akir
pinikramakakên sampun
angsaling Tingkir sang dyah
Ki Bandung agêntur tapi
sawarnine tapa linakyan sadaya


tumut babad ingkang rama
siyang dalu nèng wanadri
Ki Bandung matur ing rama
inggih amba myarsa warti
Sang Prabu Maospait
darbe putri langkung ayu
nandhang grah kapêryangyang
sakathahe kang jêjampi
tinambakên tan ana kang marasêna


Brawijaya sayêmbara
sintên marasna sang putri
tinariman ing sang rêtna
ginanjar nagri sapalih
yèn rama nyuwawèni
kawularsa ngawun-awun
nyagahi sayêmbara
kang rama ngandika aris
wus birai samêngko ta anak ingwang


kêpalang warnane ala
lah ta iya sun lilani
nanging ta wawêkas ingwang
yèn katrima gonmu ngabdi
yèn warasa sang putri
dhinaupkên lan sirèku 


pan iku putri panas
krama ping rongpuluh mati
aywa age-age atut palakrama


amêlèka anèng dagan
kalamun sare sang putri
yèn ana sabarang mêdal
saking kwadonan sang dèwi
nêngêna dimèn lari
aywa sira ganggu-ganggu
Jaka Bandung tur sêmbah
sandika wisata aglis
tan kawarna ing marga lampahe prapta


nagari ing Majalêngka
nèng alun-alun alinggih
ngisoring waringin kêmbar
pan uwus satêngah sasi
lamine dènnya linggih
silane marêp mangidul
nuju ing dina Soma
sang prabu miyos tinangkil
mulat rare sila soring wringin kêmbar


hèh patih sira priksaa
bocah sila sor waringin
adhêpe seba maringwang
ki patih mariksa aglis
wus kawrat sadayaning
Gajahmada gya wangsul
umatur mring sang nata
inggih rare saking ardi
angladosi sayêmbarane sang nata


sagah marasna kang gêrah
putra nata sang suputri
Brawijaya angandika
timbalana ngarsa mami
sêmana sampun kerid
Bandung nèng byantara prabu
gumujêng sri narendra
alane Bandung kang warni
nanging iya jalma tan kêna ingina


wit wus tita ujar ingwang
cekoh-regoa kang warni
kang bisa amarasêna
mring putrèngsun nini putri
pamine ingsun ambil
mantu panggih lan nak ingsun
bocah wadon lêbokna
iridên Si Bandung iki
panggihêna putraningsun kang agêrah


wus kerid Bandung sêmana
pinanggihkên lan sang putri
wus thinothok kang bun-bunan
sira sang dyah wangsul ping tri
mulya kadya ing nguni
pra

 ibu lêga tyasipun
Ki Bandung nulya seba
prapta ngarsane sang aji
angandika sang nata hèh Bandung sira


awora lan panakawan
nulya kondur sri bupati
pinaran ngunadikèng tyas
apa arêp nini putri
dene ala kapati
warnane Si Jaka Bandung
yèn cidraa ing ujar
angrêngkakakên nagari
awêkasan sang nata aris ngandika


dhuh anggèr atmajaningwang
laramu apa wis mari
sun trimakkên sira nyawa
mring Si Bandung kang jampèni
nuhun aturing putri
langkung awon warnanipun
tan pantês yèn dadosa
kamantu dhatêng narpati
langkung nistha kang rama alon ngandika


kapriye wus ujar ingwang
angur jêjaluka nini
lamun ora tinêkanan
dadia wurunge panggih
gya sang putri ngabêkti
inggih rama sang aprabu
kawula dèn damêlna
candhi dadosa sawêngi
sèwu kèhe sampun ngantos karainan


lêga tyasira sang nata
nulya pinarak pandhapi
Bandung tinimbalan prapta
nèng ngarsa saha wotsari
ngandika sri bupati
lah Bandung wus ujar ingsun
singa kang marasêna
ing larane nini putri
banjur ingsun tarimakakên putrèngwang


ananging samêngko iya
mring sira duwe panêdhi
candhi sèwu dadèkêna
iya padha ing sawêngi
tan kêna kurang siji
Bandung apa sira saguh
aturipun sandika
wisata nulya lumaris
wanci asar wau ta ing angkatira


mring Barabudhur sinêdya
mangkana karsaning aji
Ki Gajahmada dinuta
anjangkunga mêmanuki
nadyan kongsia panggih
kawruhan marang 

 Si Bandung
sami sakêdhap prapta
Barabudhur prapta nuli
angêpêli lêmah lêmbut kang rineka


kang pra dhêmit ewon lêksan
pangukire cara jalmi
kang rêca awarna-warna
kasêktène Bandung prapti
candhi sèwu kinardi
nèng ngisoring kayu tanjung
lan môngka panêngêran
yèn kêmbang tanjung grègèli
tibèng siti tandhane lamun raina


Patih Gajahmada arsa
panjangkunge dursilani
nulya mènèk tanjung patya
tanjung dèn rog sami pêthil
sêkare saking uwit
balasah nèng têngah runtuh
Ki Bandung kagèt mulat
katiwasan ingsun iki
karainan lagya antuk wolung kopang


kang candhi sarêcanira
Ki Bandung anulya mulih
arsa matur rama ajar
lagya prapta kilèn kali
panggih kang rama nuli
lamun iya maksih dalu
nulya malih akarya
gênêpe rongatus candhi
sarêcane Ki Bandung myarsa wong gêntang


kurang siji rong atusnya
kasêlak Ki Bandung myarsi
mring wong gêntang pinaranan
dene maksih prawan iki
apa tan wruha misih
wêngi iya têka nutu
aran Bok Rara Jonggrang
anulya dèn supatani
nutu wêngi dadia parawan tuwa


gya Rara Jonggrang ginambar
dinèkèk rêca kang warni
cêcandhine sampun dadya
wus jangkêp sèwu kang candhi
Ki Bandung mantuk aglis
prapta nagri Majalangu
lajêng sowan sang nata
wotsêkar atur udani
ingkang candhi sanambang pan sampun dadya


sang nata ngandika iya
mara pariksanên aglis
caraka lampahnya sigra
wus pinirsa sadayèki
kang dinuta wus 

 mulih
matur marang sang aprabu
yêktos Bandung turira
sang nata malêbèng puri
angandika mring putra pundhutanira


kang candhi sèwu wus dadya
iya padha ing sawêngi
sang putri matur anêmbah
kula rama nêdha malih
têlaga ingkang adi
sêkawan sami gêngipun
kulangge pasiraman
dadosa padha sawêngi
nulya têdhak Brawijaya angandika


hèh Bandung gonira karya
candhi sèwu trimakasih
nini putri marang sira
nanging ta mêmundhut malih
têlaga ingkang mili
sêkawan sami gêngipun
kang wêning toyanira
kinarya siraman benjing
kari iku pundhutane têkanana


aja nganti nginêp sira
gunung Prambanan dèn dadi
Bandung tur sêmbah sandika
wisata anulya prapti
Prambanan ingkang ardi
akarya têlaga catur
lêlêmbut rowangira
sakêdhap têlaga dadi
papat sami warnane bagus apelag


toya wêning lirap-lirap
Ki Bandung ngilo têlagi
layanganira jro toya
alane kêpati-pati
yèn mêngkono ngong iki
lingsèn tinampik sang ayu
putri ing Majalêngka
bênêr kang nampik wak mami
kaki dewa tulunga sun kudhandhangan



Dhandhanggula
Jaka Bandung langkung angrudatin
sarêng mirsa ala warnanira
nulya nêgês ing dewane
sidhakêp asaluku
tunggal ngumpulkên tingal kalih
wus awor lawan dewa
pêjah kadi tugu
Ki Bandung kala sêmana
wus katrima ing dewanira kang luwih
gya salin warnanira


Jaka Bandung malih warna sigit
ambêranyak anglir wukir sêkar
putra Kadhiri warnane
lan sarwa

lurus patut
nulya mantuk mring Majapait
tan kawarna ing marga
mangkana Sang Prabu
Brawijaya duk sineba
nèng paglaran kagyat dènira ningali
ting blêbêr wong sapasar


lamun ana wong abagus prapti
ingkang dodol atinggal dodolan
wanodya kasmaran rame
sawênèh atut pungkur
Jaka Bandung lampahe prapti
anèng ing pangurakan
sarwi mundhuk-mundhuk
mring têngahing pasewakan
sadayane kang sewaka kagyat sami
ana wong bagus liwat


lajêng minggah marang ing sitinggil
sowan mabukuh ngarsèng narendra
Brawijaya kagyat tyase
kang putra dene bagus
sila anèng ngarsa narpati
sang nata angandika
ingsun iya tambuh
bocah ing ngêndi ta sira
dumarajog seba anèng ngarsa mami
bagus misih taruna


Jaka Bandung matur awotsari
dhuh patikbra gusti pan kawula
punapa pandung abdine
inggih amba pun Bandung
sri narendra kagyat miyarsi
dene ing bagusira
tan kadi rumuhun
Bandung Bôndawasa nêmbah
nênggih saking sabda pukulun sang aji
ulun atur uninga


putra dalêm amundhut têlagi
ingkang catur kathahe wus dadya
patut jajar pasagine
Brawijaya anuduh
gandhèk ingkang kinèn mirsani
wau ingkang talaga
caraka wus wangsul
umatur mring sri narendra
inggih yêktos toyane lumirap wêning
lêgêg Sri Brawijaya


pangalême salêbêting galih
nyata sêkti Bandung Bôndawasa
ing mêngko liwat baguse
pasthi putrèngsun ayun
nulya 

 kondur sri narapati
nimbali ingkang putra
prapta awotsantun
ngandika lon sri narendra
wus bêjane putraningsun nini putri
Bandung bagus sêmbada


nimas rara sira sun tuturi
iya iki Bandung garwanira
èsmu isin dyah tingale
kasmaran jroning kalbu
dene Bandung bagus nglangkungi
kalamun dèn wurungna
katêmu lan ingsun
pasthine manira pêjah
ya ta wau karsane sri narapati
pinanggihakên nulya


Bandung lawan sang rêtnaning puri
kinaryakkên padalêmanira
wus ngênggenan sakalihe
kalangkung asihipun
wau dènnya apalakrami
Bandung kalawan sang dyah
tansah runtung-runtung
nging dèrèng carêm ngasmara
sabên dalu asare dipun tênggani
Ki Bandung anèng dagan


tanpa nendra datansah anglirik
wawêkasing kang rama dèn awas
kang dadya putri panase
tan antara gya muncul
sêngkalane sang rajaputri
sangking ing kawadonan
warni sarpa agung
Radèn Bandung sarêng miyat
sarpa mêdal sangking kwadonan sang putri
agalak arsa môngsa


Radyan Bandung sigra narik kêris
dyan pinancas gulune cinandhak
sinêndhal sing kwadonane
kang sawêr sampun lampus
kumarane pan maksih urip
kesahe amêryangyang
raganira wau
tugêl anulya cinandhak
marang Bandung binêta mring tamansari
sinampirakên ing pang


ing êpange kayu nagasari
anglêgarang agênge sapucang
Dyan Bandung wus wangsul malèh
maksih angliga dhuwung
wêntisira wau sang putri
katetesan rah sarpa
ingusapan 

 gupuh
nging maksih ngliga curiga
sang rêtnayu anglilir awas ningali
Bandung ngliga curiga


panêrkane yèn arsa mêjahi
sang rêtnanjrit pan inggal lumajar
marak ing rama sang rajèng
umatur awêwadul
nata duka yayah sinipih
enggal bocah kaparak
timbalana Bandung
praptaa ing ngarsaningwang
wus wisata lurah kaparak kêkalih
nimbali Bandung prapta


sri narendra dukane sinipi
kagunturan tangise sang rêtna
tan mawi titipriksane
nyandhak rotan sang prabu
Radèn Bandung dèn jêmalani
nèng siti kalesedan
sambat ngadhuh-adhuh
gusti amba botên dosa
kaniaya tanpa pariksa aniti
kèndêl nata ngandika


apa karane matura yêkti
sira arsa matèni putrèngwang
apa kang dadi sababe
Radèn Bandung wotsantun
ngaturakên purwaning nguni
panggih amba lan putra
tuwan dèrèng lulut
saking wêlinging pun bapa
yèn kalakyan dhaup lan putra sang putri
aywage tunggil nendra


sayêktose putra paduka ji
langkung panas tan wontên kuwawa
kang dados jatukramane
anulya enggal lampus
panasipun wontên kang mawi
wêlingipun pun bapa
amba kinèn tunggu
akêmit wontên ing dagan
milanipun ari kalanira wêngi
kawula anèng dagan


sarêng nuju wanci lingsir wêngi
inggih wontên têksaka katingal
mêdal saking ing pawèstrèn
arsa manaut ulun
gêng sapucang panjang nglangkungi
amba pancas curiga
kang taksaka lampus
wêntise putra paduka
kacipratan 

 rah naga amba usapi
nanging lêpat kawula


dene têksih ngliga dhuwung gusti
sang kusuma kagyat dènnya nendra
laju anjrit sowan rajèng
wondene sawêripun
ulun sampirakên pang sari
sang nata angandika
pariksanên gupuh
pawongan nulya mariksa
mring gènipun sumampir pang nagasari
sawêr nulya binêkta


sinaoskên mring sri narapati
bathang ula nata kagyat mulat
sakêlangkung gêgêtune
gènira asru mukul
marang Bandung gya ngandika ris
lah mêngko anak ingwang
apuranirèku
sakèhe luput manira
Bandung matur botên rumaos nêrpati
pêjah gêsang sumôngga


Brawijaya angandika aris
Nilawati lah sira muliha
lan bojonira dèn age
ya ingsun ingkang luput
atur sêmbah kang putra kalih
wus lèngsèr saking ngarsa
marang wismanipun
sêmana ing lama-lama
Bandung têka têlas manahe ngranuhi
adhêpe kêmba-kêmba


pan sarimbit sowan mring sang aji
Radèn Bandung umatur ing nata
patikbra nuwun lilahe
têtuwi dhatêng gunung
kangên dhatêng pun bapa lami
miwah arsa pêpanggya
nata ngandika rum
lah gawanên arènira
Bandung matur anuwun duka narpati
ambêkta tan kuwawa


amba inggih botên lami-lami
mung sawulan inggih nuntên sowan
wus linilan nulya lèngsèr
tan kawarna ing ênu
sampun prapta ing Tunjungputih
lajêng sowan ing rama
angabêkti sampun
Ki Ajar Salokatara
kagyat wau kang putra dènnya ningali
malih suwarnanira  




ingkang rama angandika wêngis
bagus têmên ing suwarnanira
ora nana wong ambancèr
mung sira wong abagus
anglirakên wawêkas mami
dene matèni ula
datan sudi ingsun
ngaku anak marang sira
Radèn Bandung mêksa andhepok ing siti
sang pandhita sru mojar


hèh ta Bandung lungaa dèn aglis
aja katon kadêlêng ing mata
kang putra dhêku ngalèsèd
kalangkung amlasayun
aturira angasih-asih
rama nuwun apura
kalêpatan ulun
ki ajar asru bramantya
têka kakehan crawèt têmên si bêlis
datan gêlêm mundura



Durma
saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi


wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali


sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil


pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji


apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil


adêleweran
kagyat sakèhing jalmi


kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki


luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami


raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani


sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri


minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih


nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris


amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit


amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli


anyêkêl sada
lanang amung sawiji


tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti


gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki


guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis


sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami


ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking


pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami


yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani


kinarya toh tinumpuk anèng pangonan
tumulya bêdhola glis 


sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni


sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni


dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati


kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi


amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki


nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik


pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi


arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami


Nimas Ratu Nilawati garwaningwang
balikan sun takoni
sapa aranira
yèn sun 

 Sukma Ngumbara
apan ingsun arsa mulih
mring Majalêngka
kangên mring rabi mami


Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji


lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti


yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki


datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing


sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris


arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji


pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati


lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
sapa

rowangmu bunting


sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki


nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti


sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri


iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi


sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati


nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi


gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri


kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi


asiyaga sagung wadya Majalêngka
prasamya amiranti 


sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri


sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing


gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari


asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih


ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih


yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih


awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori


datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



wus bubar kang wadyabala
angirupi kiwa têngên nagari
wong cilik angungsi sampun
marang ing Pajajaran
pan wus katur mring Siyung Wanara Prabu
ya ta wau angandika
ingsun amiyarsa warti

Mangkupraja tinimbalan
sampun prapta kya patih munggèng ngarsi
Siyung Wanara amuwus
patih paran karsanta
kyana patih umatur sarwi wotsantun
môngsaborong padukendra
kawula darmi nglampahi 

sira angirida bala
dèn samapta sakêpraboning jurit
Mangkupraja awotsantun
inggih nuhun sandika
nulya undhang kya patih têngara umung
gong bèri munya sauran
wus pêpak gya budhal aglis

anglurug mring Majalêngka
wong bang wetan pan sampun ngadhang margi
wong Pajajaran gumuruh
mulat yèn ana mêngsah
atêngara gong bèri surak gumuruh
wus campuh silih prajaya
kang yuda asilih ukih

buru-binuru kang yuda
sami surak tan ana nguciwani
wong Pajajaran amuwus
wong wetan lah mundura
nora nôngga sira amungsuh gustiku
sumaur kang sinung ujar
apa jarmu ingsun wani

balik iya gustinira
ya Si Siyung Wanara iku anjing
ajokêna ingsun purun
tan sudi mungsuh sira
sarêng myarsa wong Pajajaran agrêgut
umangsah sakancanira
kya patih kang anindhihi

sadaya angamuk rampak
tinadhahan dening wong Majapait
Arya Bangah tindhihipun
akuwêl kang ayuda
sêlang tumbak sêlang pêdhang sêlang suduk
akuwêl silih prajaya
braja putung ting carêngkling

rame agêbang-ginêbang
akèh mati wadya ing Majapait
wong Pajajaran kèh gêmpur
akathah ingkang pêjah
pan kalindhih wong Pajajaran wus larut
lumayu asalang-tunjang
ngungsi jroning kutha sami

Sêmbada Wirun bramantya
pangamuke malah awuru gêtih
Jaka Suruh sru amuwus
payo angsêgên pisan
Arya Bangah angabani kang wadya gung
lah payo angsêgên pisan
Pajajaran kuthanèki

sang nata wau duk mulat
yèn mungsuhe wus ngêpang ing nagari
wus lèngsèr wau sang prabu
kutha wus ingobongan
pan lumayu sang nata wus minggah gunung
sêdyane banjur atapa
wus pinasthi jawata di

Ajar Pamênggêr ing kuna
gih puniku Siyung Wanara yêkti
gantia ingkang winuwus
Sêmbada Arya Bangah
Wirun Nambi langkung suka ing tyasipun
wau kang para santana
amboyong sinoming puri



Sinom
binoyong wong Pajajaran
binêkta mring Majapait
wus bubar kang wadyabala
samya mantuk kang prajurit
wus katur mring dyan mantri
yèn Pajajaran wus gêmpur
èstrine binoyongan
langkung sukane sang pêkik
duk sêmana rahadèn jumênêng nata


Ki Nambi jumênêng nata
Sêmbada dadi bupati
Wirun dadya kandhuruwan
wana Arya Bangah sami
ingêlih namanèki
Arya Panular jêjuluk
sampuning lama-lama
sang nata sare ing latri
asupêna pêpanggih lan putri Cêmpa


pêpungun sawungunira
nulya nimbali kya patih
hèh apatih wruhanira
mau bêngi ingsun ngimpi
katêmu lawan putri
ing Cêmpa kongsi salulut
kya patih matur nêmbah
sumôngga karsa sang aji
pan Si Arya Panular arsa sun duta


matura mring Raja Cêmpa
yèn putrane ngong rasani
lamun sêmbada ing karsa
kagawaa ing sirèki
lan anggawaa patih
mantri kang pintêr kang sêpuh
rôngga ngabèi dêmang
wis sira mangkata aglis
sigra lèngsèr Arya Panular tur sêmbah


alayar dalu lan siyang
wus prapta 

 ing Cêmpa nagri
wus katur mring Raja Cêmpa
nulya ingandikan aglis
hèh duta sira iki
kinongkon apa maringsun
ki arya matur nêmbah
amba dinutèng putra ji
Majapait wiyosipun angêlamar


Raja Cêmpa angandika
timbalana sira patih
nêmbramaa mring ki arya
sang nata lumêbèng puri
sang putri dyan tinari
sang nata putra têtêlu
èstri kêkalih sanak
satunggal jalu apêkik
wus tinari kang putra kinèn adandan


pangandikane sang nata
Arya Panular sirèki
matura mring Raja Jawa
nini putri nora krami
anjuru dang narpati
patih atêrna gustimu
kya patih atur sêmbah
Arya Panular gya pamit
sampun prapta pasisir Arya Panular


utusan dhingin ki arya
matura marang sang aji
gih sampeyan amêthuka
mring Garêsik sang narpati
gancang carita nênggih
kang amêthuk sampun rawuh
sang nata nitih liman
sang rêtna anitih joli
dyan tumêdhak sang nata sarêng lan garwa


nitih joli sakalihan
sang nata lan sang rêtnadi
gamêlan umyung gumêrah
têtabuhan urut margi
awor kêndhang gong bèri
swaraning janma gumuruh
sumyak abra asinang
bul-ubul lêlayu ngarsi
banderane amarapit kering kanan


sampun prapta ing nagara
lajêng tumamèng jro puri
sarêng têdhak sakalihan
kêkanthèn asta lumaris
prapta sarêng alinggih
sang rêtna lênggah tumungkul
pêparabnya sang rêtna
Kusuma Rêtnadiwati
gènnya krama sampun atut sakalihan



kawarnaa Raja Cêmpa
praptèng dêlahan ngêmasi
kang ginêntèkakên nata
nênggih putrane wuragil
ingkang jumênêng aji
sabên dina karyanipun
anggung gawe gunêman
lan Sèh Walilanang nguni
pan wus lama sira kesah Walilanang


nulya pinanggihkên lawan
kang raka sri narapati
sang nata ing raja Jawa
wontên rasêksi kêkalih
jalu kalawan èstri
tatruka anèng wana gung
kakang aturna ingwang
marang Ratu Majapait
ingkang raka sumaur môngsa arêpa


marga saking warnanira
sipatira lir mamêdi
ajatha rambutmu gimbal
ambumu amis abacin
tumulya ni rasêksi
dipun usap jajanipun
nulya rupa manungsa
warnanya lir widadari
lah karia pan ingsun mênyang priyôngga


ni rasêksi nulya kesah
atapih wulung mantêsi
kakêmbêne jingga nila
salendhangnya wulung langking
ayunira rêspati
dadi totonan gumuruh
samya tilar pikulan
anon ingkang lagya prapti
wong kang dodol padha atinggal dhêdhasar


mirut pasar Majalêngka
anonton wong anyar prapti
sang nata lagya sineba
pêpak kang punggawa mantri
angandika sang aji
hèh patih anapa iku
ing pasar gègèr umyang
apa kang dèn tonton iki
pariksanên kya patih matur wotsêkar


lèngsèr saking ngarsa nata
miyak wong kang nêningali
kang samya ngrubung bok endhang
gya patih têtanya gipih
sira endhang ing ngêndi
ana ing pasar rinubung
apa arsa têtumbas
miwah takon kadangnèki


ni bok endhang umatur griya kawula


ing wana gung wismaningwang
botên tatumbas kiyai
botên ngupadosi sanak
kawula sêdya angabdi
dhumatêng sri bupati
suka abdèkna katèngsun
wus katur aturira
pangandikane sang aji
timbalana si endhang mring ngarsaningwang


linêbêtakên sêmana
ni endhang mring kênyawuri
anuli cinangkramanan
ya ta putra Dwarawati
tan sinabèng narpati
anggung ni endhang tinunggu
wus lami nyai endhang
dènnya wawrat tigang sasi
ni bok endhang anangis dalu lan siyang


langkung kasêngsêm sang nata
Ratu Cêmpa Dwarawati
kinêbon dening sang nata
mung endhang kang dèn tunggoni
siyang kalawan latri
tansah anggung pulang-lulut
sêmana wus alama
ni endhang dènnya garbini
ri sêdhênge pasihan wrat tigang wulan


aminta gêgêcok mêntah
akaruna siyang latri
tinêkan nulya dhinihar
endhang malih rupa uwil
kadhaton gègèr ajrih
endhang dene rupa diyu
mulih kayanganira
merang ing galih sang aji
dadya lami sang nata datan sineba


wontên malih winursita
ajar kang tapa nèng ardi
Tunjungputih padhepokan
Salokatara wêwangi
wus gêntur dènnya tapi
sêmana karsanya kaul
endhang samya lah-olah
wênèh ana kang anakir
nyuwun pangot panêratane ki ajar


pangandikane ki ajar
iya siranggo anakir
ananging wawêkas ingwang
pangot iku yèn wus nakir
ywa sira pangku ugi
sèlèhna  

 bae ing salu
endhang matur sandika
sawuse akarya takir
endhang supe pangot sinèlèhkên pangkyan


sigra ni endhang awawrat
pangot gêgarane nênggih
wêwadhahe kamanira
ajar yèn mijil kang mani
wus tigang wulan mangkin
ni endhang wawratanipun
kawuningan ki ajar
endhang gènira garbini
sira iku anglirakên wêkas ingwang


wus pasthi karsaning dewa
nora kêna dèn singkiri
wus jangkêp sêmayanira
mijil ingkang jabang bayi
jalu kèh cacadnèki
wêtêng bèkèl banyak bathuk
maripatira kera
sami cikêr tangan kalih
pêli kuping dadi bayi kawahira


pan wanodya ayu endah
kang jêjalu dipun wastani
Jaka Bandung namanira
Suwelawati kang èstri
samana sampun akir
pinikramakakên sampun
angsaling Tingkir sang dyah
Ki Bandung agêntur tapi
sawarnine tapa linakyan sadaya


tumut babad ingkang rama
siyang dalu nèng wanadri
Ki Bandung matur ing rama
inggih amba myarsa warti
Sang Prabu Maospait
darbe putri langkung ayu
nandhang grah kapêryangyang
sakathahe kang jêjampi
tinambakên tan ana kang marasêna


Brawijaya sayêmbara
sintên marasna sang putri
tinariman ing sang rêtna
ginanjar nagri sapalih
yèn rama nyuwawèni
kawularsa ngawun-awun
nyagahi sayêmbara
kang rama ngandika aris
wus birai samêngko ta anak ingwang


kêpalang warnane ala
lah ta iya sun lilani
nanging ta wawêkas ingwang
yèn katrima gonmu ngabdi
yèn warasa sang putri
dhinaupkên lan sirèku 


pan iku putri panas
krama ping rongpuluh mati
aywa age-age atut palakrama


amêlèka anèng dagan
kalamun sare sang putri
yèn ana sabarang mêdal
saking kwadonan sang dèwi
nêngêna dimèn lari
aywa sira ganggu-ganggu
Jaka Bandung tur sêmbah
sandika wisata aglis
tan kawarna ing marga lampahe prapta


nagari ing Majalêngka
nèng alun-alun alinggih
ngisoring waringin kêmbar
pan uwus satêngah sasi
lamine dènnya linggih
silane marêp mangidul
nuju ing dina Soma
sang prabu miyos tinangkil
mulat rare sila soring wringin kêmbar


hèh patih sira priksaa
bocah sila sor waringin
adhêpe seba maringwang
ki patih mariksa aglis
wus kawrat sadayaning
Gajahmada gya wangsul
umatur mring sang nata
inggih rare saking ardi
angladosi sayêmbarane sang nata


sagah marasna kang gêrah
putra nata sang suputri
Brawijaya angandika
timbalana ngarsa mami
sêmana sampun kerid
Bandung nèng byantara prabu
gumujêng sri narendra
alane Bandung kang warni
nanging iya jalma tan kêna ingina


wit wus tita ujar ingwang
cekoh-regoa kang warni
kang bisa amarasêna
mring putrèngsun nini putri
pamine ingsun ambil
mantu panggih lan nak ingsun
bocah wadon lêbokna
iridên Si Bandung iki
panggihêna putraningsun kang agêrah


wus kerid Bandung sêmana
pinanggihkên lan sang putri
wus thinothok kang bun-bunan
sira sang dyah wangsul ping tri
mulya kadya ing nguni
pra

 ibu lêga tyasipun
Ki Bandung nulya seba
prapta ngarsane sang aji
angandika sang nata hèh Bandung sira


awora lan panakawan
nulya kondur sri bupati
pinaran ngunadikèng tyas
apa arêp nini putri
dene ala kapati
warnane Si Jaka Bandung
yèn cidraa ing ujar
angrêngkakakên nagari
awêkasan sang nata aris ngandika


dhuh anggèr atmajaningwang
laramu apa wis mari
sun trimakkên sira nyawa
mring Si Bandung kang jampèni
nuhun aturing putri
langkung awon warnanipun
tan pantês yèn dadosa
kamantu dhatêng narpati
langkung nistha kang rama alon ngandika


kapriye wus ujar ingwang
angur jêjaluka nini
lamun ora tinêkanan
dadia wurunge panggih
gya sang putri ngabêkti
inggih rama sang aprabu
kawula dèn damêlna
candhi dadosa sawêngi
sèwu kèhe sampun ngantos karainan


lêga tyasira sang nata
nulya pinarak pandhapi
Bandung tinimbalan prapta
nèng ngarsa saha wotsari
ngandika sri bupati
lah Bandung wus ujar ingsun
singa kang marasêna
ing larane nini putri
banjur ingsun tarimakakên putrèngwang


ananging samêngko iya
mring sira duwe panêdhi
candhi sèwu dadèkêna
iya padha ing sawêngi
tan kêna kurang siji
Bandung apa sira saguh
aturipun sandika
wisata nulya lumaris
wanci asar wau ta ing angkatira


mring Barabudhur sinêdya
mangkana karsaning aji
Ki Gajahmada dinuta
anjangkunga mêmanuki
nadyan kongsia panggih
kawruhan marang 

 Si Bandung
sami sakêdhap prapta
Barabudhur prapta nuli
angêpêli lêmah lêmbut kang rineka


kang pra dhêmit ewon lêksan
pangukire cara jalmi
kang rêca awarna-warna
kasêktène Bandung prapti
candhi sèwu kinardi
nèng ngisoring kayu tanjung
lan môngka panêngêran
yèn kêmbang tanjung grègèli
tibèng siti tandhane lamun raina


Patih Gajahmada arsa
panjangkunge dursilani
nulya mènèk tanjung patya
tanjung dèn rog sami pêthil
sêkare saking uwit
balasah nèng têngah runtuh
Ki Bandung kagèt mulat
katiwasan ingsun iki
karainan lagya antuk wolung kopang


kang candhi sarêcanira
Ki Bandung anulya mulih
arsa matur rama ajar
lagya prapta kilèn kali
panggih kang rama nuli
lamun iya maksih dalu
nulya malih akarya
gênêpe rongatus candhi
sarêcane Ki Bandung myarsa wong gêntang


kurang siji rong atusnya
kasêlak Ki Bandung myarsi
mring wong gêntang pinaranan
dene maksih prawan iki
apa tan wruha misih
wêngi iya têka nutu
aran Bok Rara Jonggrang
anulya dèn supatani
nutu wêngi dadia parawan tuwa


gya Rara Jonggrang ginambar
dinèkèk rêca kang warni
cêcandhine sampun dadya
wus jangkêp sèwu kang candhi
Ki Bandung mantuk aglis
prapta nagri Majalangu
lajêng sowan sang nata
wotsêkar atur udani
ingkang candhi sanambang pan sampun dadya


sang nata ngandika iya
mara pariksanên aglis
caraka lampahnya sigra
wus pinirsa sadayèki
kang dinuta wus 

 mulih
matur marang sang aprabu
yêktos Bandung turira
sang nata malêbèng puri
angandika mring putra pundhutanira


kang candhi sèwu wus dadya
iya padha ing sawêngi
sang putri matur anêmbah
kula rama nêdha malih
têlaga ingkang adi
sêkawan sami gêngipun
kulangge pasiraman
dadosa padha sawêngi
nulya têdhak Brawijaya angandika


hèh Bandung gonira karya
candhi sèwu trimakasih
nini putri marang sira
nanging ta mêmundhut malih
têlaga ingkang mili
sêkawan sami gêngipun
kang wêning toyanira
kinarya siraman benjing
kari iku pundhutane têkanana


aja nganti nginêp sira
gunung Prambanan dèn dadi
Bandung tur sêmbah sandika
wisata anulya prapti
Prambanan ingkang ardi
akarya têlaga catur
lêlêmbut rowangira
sakêdhap têlaga dadi
papat sami warnane bagus apelag


toya wêning lirap-lirap
Ki Bandung ngilo têlagi
layanganira jro toya
alane kêpati-pati
yèn mêngkono ngong iki
lingsèn tinampik sang ayu
putri ing Majalêngka
bênêr kang nampik wak mami
kaki dewa tulunga sun kudhandhangan



Dhandhanggula
Jaka Bandung langkung angrudatin
sarêng mirsa ala warnanira
nulya nêgês ing dewane
sidhakêp asaluku
tunggal ngumpulkên tingal kalih
wus awor lawan dewa
pêjah kadi tugu
Ki Bandung kala sêmana
wus katrima ing dewanira kang luwih
gya salin warnanira


Jaka Bandung malih warna sigit
ambêranyak anglir wukir sêkar
putra Kadhiri warnane
lan sarwa

lurus patut
nulya mantuk mring Majapait
tan kawarna ing marga
mangkana Sang Prabu
Brawijaya duk sineba
nèng paglaran kagyat dènira ningali
ting blêbêr wong sapasar


lamun ana wong abagus prapti
ingkang dodol atinggal dodolan
wanodya kasmaran rame
sawênèh atut pungkur
Jaka Bandung lampahe prapti
anèng ing pangurakan
sarwi mundhuk-mundhuk
mring têngahing pasewakan
sadayane kang sewaka kagyat sami
ana wong bagus liwat


lajêng minggah marang ing sitinggil
sowan mabukuh ngarsèng narendra
Brawijaya kagyat tyase
kang putra dene bagus
sila anèng ngarsa narpati
sang nata angandika
ingsun iya tambuh
bocah ing ngêndi ta sira
dumarajog seba anèng ngarsa mami
bagus misih taruna


Jaka Bandung matur awotsari
dhuh patikbra gusti pan kawula
punapa pandung abdine
inggih amba pun Bandung
sri narendra kagyat miyarsi
dene ing bagusira
tan kadi rumuhun
Bandung Bôndawasa nêmbah
nênggih saking sabda pukulun sang aji
ulun atur uninga


putra dalêm amundhut têlagi
ingkang catur kathahe wus dadya
patut jajar pasagine
Brawijaya anuduh
gandhèk ingkang kinèn mirsani
wau ingkang talaga
caraka wus wangsul
umatur mring sri narendra
inggih yêktos toyane lumirap wêning
lêgêg Sri Brawijaya


pangalême salêbêting galih
nyata sêkti Bandung Bôndawasa
ing mêngko liwat baguse
pasthi putrèngsun ayun
nulya 

 kondur sri narapati
nimbali ingkang putra
prapta awotsantun
ngandika lon sri narendra
wus bêjane putraningsun nini putri
Bandung bagus sêmbada


nimas rara sira sun tuturi
iya iki Bandung garwanira
èsmu isin dyah tingale
kasmaran jroning kalbu
dene Bandung bagus nglangkungi
kalamun dèn wurungna
katêmu lan ingsun
pasthine manira pêjah
ya ta wau karsane sri narapati
pinanggihakên nulya


Bandung lawan sang rêtnaning puri
kinaryakkên padalêmanira
wus ngênggenan sakalihe
kalangkung asihipun
wau dènnya apalakrami
Bandung kalawan sang dyah
tansah runtung-runtung
nging dèrèng carêm ngasmara
sabên dalu asare dipun tênggani
Ki Bandung anèng dagan


tanpa nendra datansah anglirik
wawêkasing kang rama dèn awas
kang dadya putri panase
tan antara gya muncul
sêngkalane sang rajaputri
sangking ing kawadonan
warni sarpa agung
Radèn Bandung sarêng miyat
sarpa mêdal sangking kwadonan sang putri
agalak arsa môngsa


Radyan Bandung sigra narik kêris
dyan pinancas gulune cinandhak
sinêndhal sing kwadonane
kang sawêr sampun lampus
kumarane pan maksih urip
kesahe amêryangyang
raganira wau
tugêl anulya cinandhak
marang Bandung binêta mring tamansari
sinampirakên ing pang


ing êpange kayu nagasari
anglêgarang agênge sapucang
Dyan Bandung wus wangsul malèh
maksih angliga dhuwung
wêntisira wau sang putri
katetesan rah sarpa
ingusapan 

 gupuh
nging maksih ngliga curiga
sang rêtnayu anglilir awas ningali
Bandung ngliga curiga


panêrkane yèn arsa mêjahi
sang rêtnanjrit pan inggal lumajar
marak ing rama sang rajèng
umatur awêwadul
nata duka yayah sinipih
enggal bocah kaparak
timbalana Bandung
praptaa ing ngarsaningwang
wus wisata lurah kaparak kêkalih
nimbali Bandung prapta


sri narendra dukane sinipi
kagunturan tangise sang rêtna
tan mawi titipriksane
nyandhak rotan sang prabu
Radèn Bandung dèn jêmalani
nèng siti kalesedan
sambat ngadhuh-adhuh
gusti amba botên dosa
kaniaya tanpa pariksa aniti
kèndêl nata ngandika


apa karane matura yêkti
sira arsa matèni putrèngwang
apa kang dadi sababe
Radèn Bandung wotsantun
ngaturakên purwaning nguni
panggih amba lan putra
tuwan dèrèng lulut
saking wêlinging pun bapa
yèn kalakyan dhaup lan putra sang putri
aywage tunggil nendra


sayêktose putra paduka ji
langkung panas tan wontên kuwawa
kang dados jatukramane
anulya enggal lampus
panasipun wontên kang mawi
wêlingipun pun bapa
amba kinèn tunggu
akêmit wontên ing dagan
milanipun ari kalanira wêngi
kawula anèng dagan


sarêng nuju wanci lingsir wêngi
inggih wontên têksaka katingal
mêdal saking ing pawèstrèn
arsa manaut ulun
gêng sapucang panjang nglangkungi
amba pancas curiga
kang taksaka lampus
wêntise putra paduka
kacipratan 

 rah naga amba usapi
nanging lêpat kawula


dene têksih ngliga dhuwung gusti
sang kusuma kagyat dènnya nendra
laju anjrit sowan rajèng
wondene sawêripun
ulun sampirakên pang sari
sang nata angandika
pariksanên gupuh
pawongan nulya mariksa
mring gènipun sumampir pang nagasari
sawêr nulya binêkta


sinaoskên mring sri narapati
bathang ula nata kagyat mulat
sakêlangkung gêgêtune
gènira asru mukul
marang Bandung gya ngandika ris
lah mêngko anak ingwang
apuranirèku
sakèhe luput manira
Bandung matur botên rumaos nêrpati
pêjah gêsang sumôngga


Brawijaya angandika aris
Nilawati lah sira muliha
lan bojonira dèn age
ya ingsun ingkang luput
atur sêmbah kang putra kalih
wus lèngsèr saking ngarsa
marang wismanipun
sêmana ing lama-lama
Bandung têka têlas manahe ngranuhi
adhêpe kêmba-kêmba


pan sarimbit sowan mring sang aji
Radèn Bandung umatur ing nata
patikbra nuwun lilahe
têtuwi dhatêng gunung
kangên dhatêng pun bapa lami
miwah arsa pêpanggya
nata ngandika rum
lah gawanên arènira
Bandung matur anuwun duka narpati
ambêkta tan kuwawa


amba inggih botên lami-lami
mung sawulan inggih nuntên sowan
wus linilan nulya lèngsèr
tan kawarna ing ênu
sampun prapta ing Tunjungputih
lajêng sowan ing rama
angabêkti sampun
Ki Ajar Salokatara
kagyat wau kang putra dènnya ningali
malih suwarnanira  




ingkang rama angandika wêngis
bagus têmên ing suwarnanira
ora nana wong ambancèr
mung sira wong abagus
anglirakên wawêkas mami
dene matèni ula
datan sudi ingsun
ngaku anak marang sira
Radèn Bandung mêksa andhepok ing siti
sang pandhita sru mojar


hèh ta Bandung lungaa dèn aglis
aja katon kadêlêng ing mata
kang putra dhêku ngalèsèd
kalangkung amlasayun
aturira angasih-asih
rama nuwun apura
kalêpatan ulun
ki ajar asru bramantya
têka kakehan crawèt têmên si bêlis
datan gêlêm mundura



Durma
saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi


wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali


sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil


pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji


apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil


adêleweran
kagyat sakèhing jalmi


kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki


luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami


raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani


sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri


minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih


nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris


amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit


amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli


anyêkêl sada
lanang amung sawiji


tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti


gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki


guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis


sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami


ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking


pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami


yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani


kinarya toh tinumpuk anèng pangonan
tumulya bêdhola glis 


sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni


sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni


dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati


kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi


amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki


nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik


pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi


arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami


Nimas Ratu Nilawati garwaningwang
balikan sun takoni
sapa aranira
yèn sun 

 Sukma Ngumbara
apan ingsun arsa mulih
mring Majalêngka
kangên mring rabi mami


Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji


lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti


yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki


datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing


sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris


arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji


pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati


lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
sapa

rowangmu bunting


sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki


nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti


sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri


iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi


sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati


nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi


gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri


kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi


asiyaga sagung wadya Majalêngka
prasamya amiranti 


sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri


sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing


gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari


asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih


ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih


yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih


awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori


datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



binoyong wong Pajajaran
binêkta mring Majapait
wus bubar kang wadyabala
samya mantuk kang prajurit
wus katur mring dyan mantri
yèn Pajajaran wus gêmpur
èstrine binoyongan
langkung sukane sang pêkik
duk sêmana rahadèn jumênêng nata

Ki Nambi jumênêng nata
Sêmbada dadi bupati
Wirun dadya kandhuruwan
wana Arya Bangah sami
ingêlih namanèki
Arya Panular jêjuluk
sampuning lama-lama
sang nata sare ing latri
asupêna pêpanggih lan putri Cêmpa

pêpungun sawungunira
nulya nimbali kya patih
hèh apatih wruhanira
mau bêngi ingsun ngimpi
katêmu lawan putri
ing Cêmpa kongsi salulut
kya patih matur nêmbah
sumôngga karsa sang aji
pan Si Arya Panular arsa sun duta

matura mring Raja Cêmpa
yèn putrane ngong rasani
lamun sêmbada ing karsa
kagawaa ing sirèki
lan anggawaa patih
mantri kang pintêr kang sêpuh
rôngga ngabèi dêmang
wis sira mangkata aglis
sigra lèngsèr Arya Panular tur sêmbah

alayar dalu lan siyang
wus prapta ing Cêmpa nagri
wus katur mring Raja Cêmpa
nulya ingandikan aglis
hèh duta sira iki
kinongkon apa maringsun
ki arya matur nêmbah
amba dinutèng putra ji
Majapait wiyosipun angêlamar

Raja Cêmpa angandika
timbalana sira patih
nêmbramaa mring ki arya
sang nata lumêbèng puri
sang putri dyan tinari
sang nata putra têtêlu
èstri kêkalih sanak
satunggal jalu apêkik
wus tinari kang putra kinèn adandan

pangandikane sang nata
Arya Panular sirèki
matura mring Raja Jawa
nini putri nora krami
anjuru dang narpati
patih atêrna gustimu
kya patih atur sêmbah
Arya Panular gya pamit
sampun prapta pasisir Arya Panular

utusan dhingin ki arya
matura marang sang aji
gih sampeyan amêthuka
mring Garêsik sang narpati
gancang carita nênggih
kang amêthuk sampun rawuh
sang nata nitih liman
sang rêtna anitih joli
dyan tumêdhak sang nata sarêng lan garwa

nitih joli sakalihan
sang nata lan sang rêtnadi
gamêlan umyung gumêrah
têtabuhan urut margi
awor kêndhang gong bèri
swaraning janma gumuruh
sumyak abra asinang
bul-ubul lêlayu ngarsi
banderane amarapit kering kanan

sampun prapta ing nagara
lajêng tumamèng jro puri
sarêng têdhak sakalihan
kêkanthèn asta lumaris
prapta sarêng alinggih
sang rêtna lênggah tumungkul
pêparabnya sang rêtna
Kusuma Rêtnadiwati
gènnya krama sampun atut sakalihan

kawarnaa Raja Cêmpa
praptèng dêlahan ngêmasi
kang ginêntèkakên nata
nênggih putrane wuragil
ingkang jumênêng aji
sabên dina karyanipun
anggung gawe gunêman
lan Sèh Walilanang nguni
pan wus lama sira kesah Walilanang

nulya pinanggihkên lawan
kang raka sri narapati
sang nata ing raja Jawa
wontên rasêksi kêkalih
jalu kalawan èstri
tatruka anèng wana gung
kakang aturna ingwang
marang Ratu Majapait
ingkang raka sumaur môngsa arêpa

marga saking warnanira
sipatira lir mamêdi
ajatha rambutmu gimbal
ambumu amis abacin
tumulya ni rasêksi
dipun usap jajanipun
nulya rupa manungsa
warnanya lir widadari
lah karia pan ingsun mênyang priyôngga

ni rasêksi nulya kesah
atapih wulung mantêsi
kakêmbêne jingga nila
salendhangnya wulung langking
ayunira rêspati
dadi totonan gumuruh
samya tilar pikulan
anon ingkang lagya prapti
wong kang dodol padha atinggal dhêdhasar

mirut pasar Majalêngka
anonton wong anyar prapti
sang nata lagya sineba
pêpak kang punggawa mantri
angandika sang aji
hèh patih anapa iku
ing pasar gègèr umyang
apa kang dèn tonton iki
pariksanên kya patih matur wotsêkar

lèngsèr saking ngarsa nata
miyak wong kang nêningali
kang samya ngrubung bok endhang
gya patih têtanya gipih
sira endhang ing ngêndi
ana ing pasar rinubung
apa arsa têtumbas
miwah takon kadangnèki
ni bok endhang umatur griya kawula

ing wana gung wismaningwang
botên tatumbas kiyai
botên ngupadosi sanak
kawula sêdya angabdi
dhumatêng sri bupati
suka abdèkna katèngsun
wus katur aturira
pangandikane sang aji
timbalana si endhang mring ngarsaningwang

linêbêtakên sêmana
ni endhang mring kênyawuri
anuli cinangkramanan
ya ta putra Dwarawati
tan sinabèng narpati
anggung ni endhang tinunggu
wus lami nyai endhang
dènnya wawrat tigang sasi
ni bok endhang anangis dalu lan siyang

langkung kasêngsêm sang nata
Ratu Cêmpa Dwarawati
kinêbon dening sang nata
mung endhang kang dèn tunggoni
siyang kalawan latri
tansah anggung pulang-lulut
sêmana wus alama
ni endhang dènnya garbini
ri sêdhênge pasihan wrat tigang wulan

aminta gêgêcok mêntah
akaruna siyang latri
tinêkan nulya dhinihar
endhang malih rupa uwil
kadhaton gègèr ajrih
endhang dene rupa diyu
mulih kayanganira
merang ing galih sang aji
dadya lami sang nata datan sineba

wontên malih winursita
ajar kang tapa nèng ardi
Tunjungputih padhepokan
Salokatara wêwangi
wus gêntur dènnya tapi
sêmana karsanya kaul
endhang samya lah-olah
wênèh ana kang anakir
nyuwun pangot panêratane ki ajar

pangandikane ki ajar
iya siranggo anakir
ananging wawêkas ingwang
pangot iku yèn wus nakir
ywa sira pangku ugi
sèlèhna  bae ing salu
endhang matur sandika
sawuse akarya takir
endhang supe pangot sinèlèhkên pangkyan

sigra ni endhang awawrat
pangot gêgarane nênggih
wêwadhahe kamanira
ajar yèn mijil kang mani
wus tigang wulan mangkin
ni endhang wawratanipun
kawuningan ki ajar
endhang gènira garbini
sira iku anglirakên wêkas ingwang

wus pasthi karsaning dewa
nora kêna dèn singkiri
wus jangkêp sêmayanira
mijil ingkang jabang bayi
jalu kèh cacadnèki
wêtêng bèkèl banyak bathuk
maripatira kera
sami cikêr tangan kalih
pêli kuping dadi bayi kawahira

pan wanodya ayu endah
kang jêjalu dipun wastani
Jaka Bandung namanira
Suwelawati kang èstri
samana sampun akir
pinikramakakên sampun
angsaling Tingkir sang dyah
Ki Bandung agêntur tapi
sawarnine tapa linakyan sadaya

tumut babad ingkang rama
siyang dalu nèng wanadri
Ki Bandung matur ing rama
inggih amba myarsa warti
Sang Prabu Maospait
darbe putri langkung ayu
nandhang grah kapêryangyang
sakathahe kang jêjampi
tinambakên tan ana kang marasêna

Brawijaya sayêmbara
sintên marasna sang putri
tinariman ing sang rêtna
ginanjar nagri sapalih
yèn rama nyuwawèni
kawularsa ngawun-awun
nyagahi sayêmbara
kang rama ngandika aris
wus birai samêngko ta anak ingwang

kêpalang warnane ala
lah ta iya sun lilani
nanging ta wawêkas ingwang
yèn katrima gonmu ngabdi
yèn warasa sang putri
dhinaupkên lan sirèku
pan iku putri panas
krama ping rongpuluh mati
aywa age-age atut palakrama

amêlèka anèng dagan
kalamun sare sang putri
yèn ana sabarang mêdal
saking kwadonan sang dèwi
nêngêna dimèn lari
aywa sira ganggu-ganggu
Jaka Bandung tur sêmbah
sandika wisata aglis
tan kawarna ing marga lampahe prapta

nagari ing Majalêngka
nèng alun-alun alinggih
ngisoring waringin kêmbar
pan uwus satêngah sasi
lamine dènnya linggih
silane marêp mangidul
nuju ing dina Soma
sang prabu miyos tinangkil
mulat rare sila soring wringin kêmbar

hèh patih sira priksaa
bocah sila sor waringin
adhêpe seba maringwang
ki patih mariksa aglis
wus kawrat sadayaning
Gajahmada gya wangsul
umatur mring sang nata
inggih rare saking ardi
angladosi sayêmbarane sang nata

sagah marasna kang gêrah
putra nata sang suputri
Brawijaya angandika
timbalana ngarsa mami
sêmana sampun kerid
Bandung nèng byantara prabu
gumujêng sri narendra
alane Bandung kang warni
nanging iya jalma tan kêna ingina

wit wus tita ujar ingwang
cekoh-regoa kang warni
kang bisa amarasêna
mring putrèngsun nini putri
pamine ingsun ambil
mantu panggih lan nak ingsun
bocah wadon lêbokna
iridên Si Bandung iki
panggihêna putraningsun kang agêrah

wus kerid Bandung sêmana
pinanggihkên lan sang putri
wus thinothok kang bun-bunan
sira sang dyah wangsul ping tri
mulya kadya ing nguni
praibu lêga tyasipun
Ki Bandung nulya seba
prapta ngarsane sang aji
angandika sang nata hèh Bandung sira

awora lan panakawan
nulya kondur sri bupati
pinaran ngunadikèng tyas
apa arêp nini putri
dene ala kapati
warnane Si Jaka Bandung
yèn cidraa ing ujar
angrêngkakakên nagari
awêkasan sang nata aris ngandika

dhuh anggèr atmajaningwang
laramu apa wis mari
sun trimakkên sira nyawa
mring Si Bandung kang jampèni
nuhun aturing putri
langkung awon warnanipun
tan pantês yèn dadosa
kamantu dhatêng narpati
langkung nistha kang rama alon ngandika

kapriye wus ujar ingwang
angur jêjaluka nini
lamun ora tinêkanan
dadia wurunge panggih
gya sang putri ngabêkti
inggih rama sang aprabu
kawula dèn damêlna
candhi dadosa sawêngi
sèwu kèhe sampun ngantos karainan

lêga tyasira sang nata
nulya pinarak pandhapi
Bandung tinimbalan prapta
nèng ngarsa saha wotsari
ngandika sri bupati
lah Bandung wus ujar ingsun
singa kang marasêna
ing larane nini putri
banjur ingsun tarimakakên putrèngwang

ananging samêngko iya
mring sira duwe panêdhi
candhi sèwu dadèkêna
iya padha ing sawêngi
tan kêna kurang siji
Bandung apa sira saguh
aturipun sandika
wisata nulya lumaris
wanci asar wau ta ing angkatira

mring Barabudhur sinêdya
mangkana karsaning aji
Ki Gajahmada dinuta
anjangkunga mêmanuki
nadyan kongsia panggih
kawruhan marang Si Bandung
sami sakêdhap prapta
Barabudhur prapta nuli
angêpêli lêmah lêmbut kang rineka

kang pra dhêmit ewon lêksan
pangukire cara jalmi
kang rêca awarna-warna
kasêktène Bandung prapti
candhi sèwu kinardi
nèng ngisoring kayu tanjung
lan môngka panêngêran
yèn kêmbang tanjung grègèli
tibèng siti tandhane lamun raina

Patih Gajahmada arsa
panjangkunge dursilani
nulya mènèk tanjung patya
tanjung dèn rog sami pêthil
sêkare saking uwit
balasah nèng têngah runtuh
Ki Bandung kagèt mulat
katiwasan ingsun iki
karainan lagya antuk wolung kopang

kang candhi sarêcanira
Ki Bandung anulya mulih
arsa matur rama ajar
lagya prapta kilèn kali
panggih kang rama nuli
lamun iya maksih dalu
nulya malih akarya
gênêpe rongatus candhi
sarêcane Ki Bandung myarsa wong gêntang

kurang siji rong atusnya
kasêlak Ki Bandung myarsi
mring wong gêntang pinaranan
dene maksih prawan iki
apa tan wruha misih
wêngi iya têka nutu
aran Bok Rara Jonggrang
anulya dèn supatani
nutu wêngi dadia parawan tuwa

gya Rara Jonggrang ginambar
dinèkèk rêca kang warni
cêcandhine sampun dadya
wus jangkêp sèwu kang candhi
Ki Bandung mantuk aglis
prapta nagri Majalangu
lajêng sowan sang nata
wotsêkar atur udani
ingkang candhi sanambang pan sampun dadya

sang nata ngandika iya
mara pariksanên aglis
caraka lampahnya sigra
wus pinirsa sadayèki
kang dinuta wus mulih
matur marang sang aprabu
yêktos Bandung turira
sang nata malêbèng puri
angandika mring putra pundhutanira

kang candhi sèwu wus dadya
iya padha ing sawêngi
sang putri matur anêmbah
kula rama nêdha malih
têlaga ingkang adi
sêkawan sami gêngipun
kulangge pasiraman
dadosa padha sawêngi
nulya têdhak Brawijaya angandika

hèh Bandung gonira karya
candhi sèwu trimakasih
nini putri marang sira
nanging ta mêmundhut malih
têlaga ingkang mili
sêkawan sami gêngipun
kang wêning toyanira
kinarya siraman benjing
kari iku pundhutane têkanana

aja nganti nginêp sira
gunung Prambanan dèn dadi
Bandung tur sêmbah sandika
wisata anulya prapti
Prambanan ingkang ardi
akarya têlaga catur
lêlêmbut rowangira
sakêdhap têlaga dadi
papat sami warnane bagus apelag

toya wêning lirap-lirap
Ki Bandung ngilo têlagi
layanganira jro toya
alane kêpati-pati
yèn mêngkono ngong iki
lingsèn tinampik sang ayu
putri ing Majalêngka
bênêr kang nampik wak mami
kaki dewa tulunga sun kudhandhangan



Dhandhanggula
Jaka Bandung langkung angrudatin
sarêng mirsa ala warnanira
nulya nêgês ing dewane
sidhakêp asaluku
tunggal ngumpulkên tingal kalih
wus awor lawan dewa
pêjah kadi tugu
Ki Bandung kala sêmana
wus katrima ing dewanira kang luwih
gya salin warnanira


Jaka Bandung malih warna sigit
ambêranyak anglir wukir sêkar
putra Kadhiri warnane
lan sarwa

lurus patut
nulya mantuk mring Majapait
tan kawarna ing marga
mangkana Sang Prabu
Brawijaya duk sineba
nèng paglaran kagyat dènira ningali
ting blêbêr wong sapasar


lamun ana wong abagus prapti
ingkang dodol atinggal dodolan
wanodya kasmaran rame
sawênèh atut pungkur
Jaka Bandung lampahe prapti
anèng ing pangurakan
sarwi mundhuk-mundhuk
mring têngahing pasewakan
sadayane kang sewaka kagyat sami
ana wong bagus liwat


lajêng minggah marang ing sitinggil
sowan mabukuh ngarsèng narendra
Brawijaya kagyat tyase
kang putra dene bagus
sila anèng ngarsa narpati
sang nata angandika
ingsun iya tambuh
bocah ing ngêndi ta sira
dumarajog seba anèng ngarsa mami
bagus misih taruna


Jaka Bandung matur awotsari
dhuh patikbra gusti pan kawula
punapa pandung abdine
inggih amba pun Bandung
sri narendra kagyat miyarsi
dene ing bagusira
tan kadi rumuhun
Bandung Bôndawasa nêmbah
nênggih saking sabda pukulun sang aji
ulun atur uninga


putra dalêm amundhut têlagi
ingkang catur kathahe wus dadya
patut jajar pasagine
Brawijaya anuduh
gandhèk ingkang kinèn mirsani
wau ingkang talaga
caraka wus wangsul
umatur mring sri narendra
inggih yêktos toyane lumirap wêning
lêgêg Sri Brawijaya


pangalême salêbêting galih
nyata sêkti Bandung Bôndawasa
ing mêngko liwat baguse
pasthi putrèngsun ayun
nulya 

 kondur sri narapati
nimbali ingkang putra
prapta awotsantun
ngandika lon sri narendra
wus bêjane putraningsun nini putri
Bandung bagus sêmbada


nimas rara sira sun tuturi
iya iki Bandung garwanira
èsmu isin dyah tingale
kasmaran jroning kalbu
dene Bandung bagus nglangkungi
kalamun dèn wurungna
katêmu lan ingsun
pasthine manira pêjah
ya ta wau karsane sri narapati
pinanggihakên nulya


Bandung lawan sang rêtnaning puri
kinaryakkên padalêmanira
wus ngênggenan sakalihe
kalangkung asihipun
wau dènnya apalakrami
Bandung kalawan sang dyah
tansah runtung-runtung
nging dèrèng carêm ngasmara
sabên dalu asare dipun tênggani
Ki Bandung anèng dagan


tanpa nendra datansah anglirik
wawêkasing kang rama dèn awas
kang dadya putri panase
tan antara gya muncul
sêngkalane sang rajaputri
sangking ing kawadonan
warni sarpa agung
Radèn Bandung sarêng miyat
sarpa mêdal sangking kwadonan sang putri
agalak arsa môngsa


Radyan Bandung sigra narik kêris
dyan pinancas gulune cinandhak
sinêndhal sing kwadonane
kang sawêr sampun lampus
kumarane pan maksih urip
kesahe amêryangyang
raganira wau
tugêl anulya cinandhak
marang Bandung binêta mring tamansari
sinampirakên ing pang


ing êpange kayu nagasari
anglêgarang agênge sapucang
Dyan Bandung wus wangsul malèh
maksih angliga dhuwung
wêntisira wau sang putri
katetesan rah sarpa
ingusapan 

 gupuh
nging maksih ngliga curiga
sang rêtnayu anglilir awas ningali
Bandung ngliga curiga


panêrkane yèn arsa mêjahi
sang rêtnanjrit pan inggal lumajar
marak ing rama sang rajèng
umatur awêwadul
nata duka yayah sinipih
enggal bocah kaparak
timbalana Bandung
praptaa ing ngarsaningwang
wus wisata lurah kaparak kêkalih
nimbali Bandung prapta


sri narendra dukane sinipi
kagunturan tangise sang rêtna
tan mawi titipriksane
nyandhak rotan sang prabu
Radèn Bandung dèn jêmalani
nèng siti kalesedan
sambat ngadhuh-adhuh
gusti amba botên dosa
kaniaya tanpa pariksa aniti
kèndêl nata ngandika


apa karane matura yêkti
sira arsa matèni putrèngwang
apa kang dadi sababe
Radèn Bandung wotsantun
ngaturakên purwaning nguni
panggih amba lan putra
tuwan dèrèng lulut
saking wêlinging pun bapa
yèn kalakyan dhaup lan putra sang putri
aywage tunggil nendra


sayêktose putra paduka ji
langkung panas tan wontên kuwawa
kang dados jatukramane
anulya enggal lampus
panasipun wontên kang mawi
wêlingipun pun bapa
amba kinèn tunggu
akêmit wontên ing dagan
milanipun ari kalanira wêngi
kawula anèng dagan


sarêng nuju wanci lingsir wêngi
inggih wontên têksaka katingal
mêdal saking ing pawèstrèn
arsa manaut ulun
gêng sapucang panjang nglangkungi
amba pancas curiga
kang taksaka lampus
wêntise putra paduka
kacipratan 

 rah naga amba usapi
nanging lêpat kawula


dene têksih ngliga dhuwung gusti
sang kusuma kagyat dènnya nendra
laju anjrit sowan rajèng
wondene sawêripun
ulun sampirakên pang sari
sang nata angandika
pariksanên gupuh
pawongan nulya mariksa
mring gènipun sumampir pang nagasari
sawêr nulya binêkta


sinaoskên mring sri narapati
bathang ula nata kagyat mulat
sakêlangkung gêgêtune
gènira asru mukul
marang Bandung gya ngandika ris
lah mêngko anak ingwang
apuranirèku
sakèhe luput manira
Bandung matur botên rumaos nêrpati
pêjah gêsang sumôngga


Brawijaya angandika aris
Nilawati lah sira muliha
lan bojonira dèn age
ya ingsun ingkang luput
atur sêmbah kang putra kalih
wus lèngsèr saking ngarsa
marang wismanipun
sêmana ing lama-lama
Bandung têka têlas manahe ngranuhi
adhêpe kêmba-kêmba


pan sarimbit sowan mring sang aji
Radèn Bandung umatur ing nata
patikbra nuwun lilahe
têtuwi dhatêng gunung
kangên dhatêng pun bapa lami
miwah arsa pêpanggya
nata ngandika rum
lah gawanên arènira
Bandung matur anuwun duka narpati
ambêkta tan kuwawa


amba inggih botên lami-lami
mung sawulan inggih nuntên sowan
wus linilan nulya lèngsèr
tan kawarna ing ênu
sampun prapta ing Tunjungputih
lajêng sowan ing rama
angabêkti sampun
Ki Ajar Salokatara
kagyat wau kang putra dènnya ningali
malih suwarnanira  




ingkang rama angandika wêngis
bagus têmên ing suwarnanira
ora nana wong ambancèr
mung sira wong abagus
anglirakên wawêkas mami
dene matèni ula
datan sudi ingsun
ngaku anak marang sira
Radèn Bandung mêksa andhepok ing siti
sang pandhita sru mojar


hèh ta Bandung lungaa dèn aglis
aja katon kadêlêng ing mata
kang putra dhêku ngalèsèd
kalangkung amlasayun
aturira angasih-asih
rama nuwun apura
kalêpatan ulun
ki ajar asru bramantya
têka kakehan crawèt têmên si bêlis
datan gêlêm mundura



Durma
saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi


wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali


sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil


pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji


apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil


adêleweran
kagyat sakèhing jalmi


kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki


luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami


raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani


sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri


minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih


nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris


amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit


amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli


anyêkêl sada
lanang amung sawiji


tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti


gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki


guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis


sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami


ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking


pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami


yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani


kinarya toh tinumpuk anèng pangonan
tumulya bêdhola glis 


sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni


sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni


dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati


kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi


amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki


nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik


pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi


arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami


Nimas Ratu Nilawati garwaningwang
balikan sun takoni
sapa aranira
yèn sun 

 Sukma Ngumbara
apan ingsun arsa mulih
mring Majalêngka
kangên mring rabi mami


Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji


lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti


yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki


datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing


sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris


arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji


pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati


lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
sapa

rowangmu bunting


sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki


nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti


sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri


iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi


sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati


nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi


gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri


kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi


asiyaga sagung wadya Majalêngka
prasamya amiranti 


sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri


sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing


gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari


asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih


ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih


yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih


awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori


datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



Jaka Bandung langkung angrudatin
sarêng mirsa ala warnanira
nulya nêgês ing dewane
sidhakêp asaluku
tunggal ngumpulkên tingal kalih
wus awor lawan dewa
pêjah kadi tugu
Ki Bandung kala sêmana
wus katrima ing dewanira kang luwih
gya salin warnanira

Jaka Bandung malih warna sigit
ambêranyak anglir wukir sêkar
putra Kadhiri warnane
lan sarwalurus patut
nulya mantuk mring Majapait
tan kawarna ing marga
mangkana Sang Prabu
Brawijaya duk sineba
nèng paglaran kagyat dènira ningali
ting blêbêr wong sapasar

lamun ana wong abagus prapti
ingkang dodol atinggal dodolan
wanodya kasmaran rame
sawênèh atut pungkur
Jaka Bandung lampahe prapti
anèng ing pangurakan
sarwi mundhuk-mundhuk
mring têngahing pasewakan
sadayane kang sewaka kagyat sami
ana wong bagus liwat

lajêng minggah marang ing sitinggil
sowan mabukuh ngarsèng narendra
Brawijaya kagyat tyase
kang putra dene bagus
sila anèng ngarsa narpati
sang nata angandika
ingsun iya tambuh
bocah ing ngêndi ta sira
dumarajog seba anèng ngarsa mami
bagus misih taruna

Jaka Bandung matur awotsari
dhuh patikbra gusti pan kawula
punapa pandung abdine
inggih amba pun Bandung
sri narendra kagyat miyarsi
dene ing bagusira
tan kadi rumuhun
Bandung Bôndawasa nêmbah
nênggih saking sabda pukulun sang aji
ulun atur uninga

putra dalêm amundhut têlagi
ingkang catur kathahe wus dadya
patut jajar pasagine
Brawijaya anuduh
gandhèk ingkang kinèn mirsani
wau ingkang talaga
caraka wus wangsul
umatur mring sri narendra
inggih yêktos toyane lumirap wêning
lêgêg Sri Brawijaya

pangalême salêbêting galih
nyata sêkti Bandung Bôndawasa
ing mêngko liwat baguse
pasthi putrèngsun ayun
nulya kondur sri narapati
nimbali ingkang putra
prapta awotsantun
ngandika lon sri narendra
wus bêjane putraningsun nini putri
Bandung bagus sêmbada

nimas rara sira sun tuturi
iya iki Bandung garwanira
èsmu isin dyah tingale
kasmaran jroning kalbu
dene Bandung bagus nglangkungi
kalamun dèn wurungna
katêmu lan ingsun
pasthine manira pêjah
ya ta wau karsane sri narapati
pinanggihakên nulya

Bandung lawan sang rêtnaning puri
kinaryakkên padalêmanira
wus ngênggenan sakalihe
kalangkung asihipun
wau dènnya apalakrami
Bandung kalawan sang dyah
tansah runtung-runtung
nging dèrèng carêm ngasmara
sabên dalu asare dipun tênggani
Ki Bandung anèng dagan

tanpa nendra datansah anglirik
wawêkasing kang rama dèn awas
kang dadya putri panase
tan antara gya muncul
sêngkalane sang rajaputri
sangking ing kawadonan
warni sarpa agung
Radèn Bandung sarêng miyat
sarpa mêdal sangking kwadonan sang putri
agalak arsa môngsa

Radyan Bandung sigra narik kêris
dyan pinancas gulune cinandhak
sinêndhal sing kwadonane
kang sawêr sampun lampus
kumarane pan maksih urip
kesahe amêryangyang
raganira wau
tugêl anulya cinandhak
marang Bandung binêta mring tamansari
sinampirakên ing pang

ing êpange kayu nagasari
anglêgarang agênge sapucang
Dyan Bandung wus wangsul malèh
maksih angliga dhuwung
wêntisira wau sang putri
katetesan rah sarpa
ingusapan gupuh
nging maksih ngliga curiga
sang rêtnayu anglilir awas ningali
Bandung ngliga curiga

panêrkane yèn arsa mêjahi
sang rêtnanjrit pan inggal lumajar
marak ing rama sang rajèng
umatur awêwadul
nata duka yayah sinipih
enggal bocah kaparak
timbalana Bandung
praptaa ing ngarsaningwang
wus wisata lurah kaparak kêkalih
nimbali Bandung prapta

sri narendra dukane sinipi
kagunturan tangise sang rêtna
tan mawi titipriksane
nyandhak rotan sang prabu
Radèn Bandung dèn jêmalani
nèng siti kalesedan
sambat ngadhuh-adhuh
gusti amba botên dosa
kaniaya tanpa pariksa aniti
kèndêl nata ngandika

apa karane matura yêkti
sira arsa matèni putrèngwang
apa kang dadi sababe
Radèn Bandung wotsantun
ngaturakên purwaning nguni
panggih amba lan putra
tuwan dèrèng lulut
saking wêlinging pun bapa
yèn kalakyan dhaup lan putra sang putri
aywage tunggil nendra

sayêktose putra paduka ji
langkung panas tan wontên kuwawa
kang dados jatukramane
anulya enggal lampus
panasipun wontên kang mawi
wêlingipun pun bapa
amba kinèn tunggu
akêmit wontên ing dagan
milanipun ari kalanira wêngi
kawula anèng dagan

sarêng nuju wanci lingsir wêngi
inggih wontên têksaka katingal
mêdal saking ing pawèstrèn
arsa manaut ulun
gêng sapucang panjang nglangkungi
amba pancas curiga
kang taksaka lampus
wêntise putra paduka
kacipratan rah naga amba usapi
nanging lêpat kawula

dene têksih ngliga dhuwung gusti
sang kusuma kagyat dènnya nendra
laju anjrit sowan rajèng
wondene sawêripun
ulun sampirakên pang sari
sang nata angandika
pariksanên gupuh
pawongan nulya mariksa
mring gènipun sumampir pang nagasari
sawêr nulya binêkta

sinaoskên mring sri narapati
bathang ula nata kagyat mulat
sakêlangkung gêgêtune
gènira asru mukul
marang Bandung gya ngandika ris
lah mêngko anak ingwang
apuranirèku
sakèhe luput manira
Bandung matur botên rumaos nêrpati
pêjah gêsang sumôngga

Brawijaya angandika aris
Nilawati lah sira muliha
lan bojonira dèn age
ya ingsun ingkang luput
atur sêmbah kang putra kalih
wus lèngsèr saking ngarsa
marang wismanipun
sêmana ing lama-lama
Bandung têka têlas manahe ngranuhi
adhêpe kêmba-kêmba

pan sarimbit sowan mring sang aji
Radèn Bandung umatur ing nata
patikbra nuwun lilahe
têtuwi dhatêng gunung
kangên dhatêng pun bapa lami
miwah arsa pêpanggya
nata ngandika rum
lah gawanên arènira
Bandung matur anuwun duka narpati
ambêkta tan kuwawa

amba inggih botên lami-lami
mung sawulan inggih nuntên sowan
wus linilan nulya lèngsèr
tan kawarna ing ênu
sampun prapta ing Tunjungputih
lajêng sowan ing rama
angabêkti sampun
Ki Ajar Salokatara
kagyat wau kang putra dènnya ningali
malih suwarnanira 

ingkang rama angandika wêngis
bagus têmên ing suwarnanira
ora nana wong ambancèr
mung sira wong abagus
anglirakên wawêkas mami
dene matèni ula
datan sudi ingsun
ngaku anak marang sira
Radèn Bandung mêksa andhepok ing siti
sang pandhita sru mojar

hèh ta Bandung lungaa dèn aglis
aja katon kadêlêng ing mata
kang putra dhêku ngalèsèd
kalangkung amlasayun
aturira angasih-asih
rama nuwun apura
kalêpatan ulun
ki ajar asru bramantya
têka kakehan crawèt têmên si bêlis
datan gêlêm mundura



Durma
saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi


wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali


sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil


pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji


apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil


adêleweran
kagyat sakèhing jalmi


kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki


luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami


raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani


sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri


minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih


nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris


amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit


amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli


anyêkêl sada
lanang amung sawiji


tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti


gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki


guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis


sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami


ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking


pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami


yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani


kinarya toh tinumpuk anèng pangonan
tumulya bêdhola glis 


sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni


sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni


dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati


kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi


amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki


nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik


pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi


arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami


Nimas Ratu Nilawati garwaningwang
balikan sun takoni
sapa aranira
yèn sun 

 Sukma Ngumbara
apan ingsun arsa mulih
mring Majalêngka
kangên mring rabi mami


Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji


lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti


yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki


datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing


sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris


arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji


pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati


lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
sapa

rowangmu bunting


sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki


nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti


sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri


iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi


sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati


nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi


gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri


kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi


asiyaga sagung wadya Majalêngka
prasamya amiranti 


sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri


sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing


gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari


asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih


ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih


yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih


awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori


datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



saya sangêt Ki Ajar Salokatara
dukane mring kang siwi
kang putra pinala
ginitik jinêjêgan
dèn ilês-ilês ing siti
akalesedan
Bandung ywa awor jalmi

wus lungaa Bandung maksih kalesedan
anglungsar gya sumingkir
mlorod marang jurang
Bandung apan saksana
nalosor dènnya lumaris
saparan-paran
tapake dadya kali

sarêng prapta kiduling Kêndhalisada
arsa sidhêkah sami
abêbrêsih desa
arsa ngupaya ulam
wong sadesa mring wanadri
ambêrêg sangsam
kidang kalawan kancil

pan atusan wonging desa datan angsal
kadi dèn supatani
prasamya ararywan
alênggah ing prabatang
ana udut ana bukti
ana anginang
jêbugira sawiji

apan arsa sinigar ring kudhènira
sinèlèhakên nuli
linggihnya prabatang
sinigar kudhi liwat
kayu kêna rah drês mijil
adêleweran
kagyat sakèhing jalmi

kayu apa ingkang mêdal êrahira
payo tinurut sami
gya nurut saksana
kapanggih sirahira
mripatipun kêthip-kêthip
wong desa bungah
bêgja kabrayan iki

luru iwak awêkasan nêmu ulam
nulya pinurak aglis
wongira atusan
kaduman wong nyarêmbat
sadaya sami mikuli
daginging ula
binêkta mulih sami

raganira kang ula dadya purakan
suksmanira lumaris
warna mindha bocah
sapangon agêngira
angubêngi desa nênggih
kang olah-olah
raryyalit amarani

sabên wisma pinaranan minta sêga
lan ulame sacuwil
angsale ing wana
rare alit sinêntak
tan awèwèh bodhah cilik
munduran sira
nisani kang pinêtri

minta sêga saparane datan angsal
wangsulanira sami
tan awèh sadaya
wit arsa brêsih desa
môncapat môncalimaning
malah siniya
raryalit mêlasasih

nulya ana wong nini-nini kang prapta
wêlasira ningali
mring bocah mêminta
ngêlih anjaluk sêga
anuli dipun sukani
sêkul lan ulam
raryalit nabda aris

amung nini iya ta wawêkas ingwang
yèn ana rame mangkin
dèn inggal nyandhaka
ya nini enthongira
nungganga lêsung dèn aglis
dèn emut poma
wus kesah rarya alit

amarani rarya kèh angon maesa
gumêrah anèng sabin
kang rarya pêparab
Jaka Suksma Nglêngkara
awor rare akèh nuli
anyêkêl sada
lanang amung sawiji

tinancêpkên ing siti kang sada lanang
nulya wêcana aris
mara payo kônca
kang padha ngon maesa
payo atotohan sami
sapa bêdhola
sada tumancêp siti

gya anglumpuk raryangon angrubung sada
bocah cilik kumaki
môngsa gôndra pira
pira gêdhening sada
Suksma Nglêngkara naturi
payo totohan
yèn kabêdhol sirèki

guluningsun ing mêngko sira kêthoka
yèn tan kabêdhol êndi
ingsun jaluk sêga
lawan iwake pisan
raryangon sugal nauri
lah iya-iya
nulya binêdhol aglis

sakuwate kang sada pan ora owah
gênti-gênti prasami
abêdhol kang sada
sampun têlas sadaya
tan abisa bêdhol siji
sami sosokan
sêkul ulam prasami

ting pathuthuk tumpukan sêkul lan ulam
sêmana wus kawarti
mring desa kang cêdhak
sakathahe wong tuwa
sadaya arsa ngayoni
ambêdhol sada
sêga iwak anyangking

pan kinarya totohan sadaya ngucap
bocah cilik kumaki
yèn kabêdhol iya
lah apa êtohira
Suksma Nglêngkara nauri
ya guluningwang
lan pati urip mami

yên tan bêdhol kowe apa êtohira
sakèhe wong nauri
iya sêga iwak
wus sun tumpuki kathah
wit wong pirang-pirang dèsi
sêkul lan ulam
têlas dipun gawani

kinarya toh tinumpuk anèng pangonan
tumulya bêdhola glis
sakèhe wong desa
samya agantya-gantya
nêlaskên tênaga sami
ambêdhol sada
mêksa pan ora kêni

sakèhe wong desa asru dènnya ngucap
bêdholên dhewe ugi
bocah cilik sira
Suksma Nglêngkara ngucap
yèn kabêdhol sada iki
sêkul lan ulam
kabèh ingsun duwèni

dyan binêdhol kang sada lanang gumrajag
mêdal toya nglangkung
kadya banjir bandhang
wêdale ingkang toya
sakêdhap kêbak wanadri
ngiringing arga
wong akèh samya mati

kêbo sapi bèbèk ayam samya pêjah
desa kêlêm tan kèksi
nini-nini tuwa
enthong cinandhak sigra
nunggang lêsung nini-nini
saparanira
kang kinarya mêlahi

amung enthongira kang kinarya wêlah
kèndêl ing Tuntang kali
dyan Sukma Nglêngkara
marani nini tuwa
lah nini sira puniki
karsaning dewa
Tuntang tunggunên niki

nulya mêntas nini tuwa anyiluman
lêsung malang ing kali
sakal dadi sela
ya ta ingkang winarna
Sukma Nglêngkara lumaris
nulya kapapag
satriya nom apêkik

pan mèh kêmbar kalawan Sukma Nglêngkara
iya kang awêwangi
Ki Sukma Ngumbara
alon dènnya têtanya
radèn dika tiyang pundi
bagus sudibya
lah sintên kang wêwangi

arsa dhatêng ing pundi ingkang sinêdya
Sukma Nglêngkara angling
yèn takon maringwang
ingsun Sukma Nglêngkara
sun iki pan arsa mulih
mring Majalêngka
kangên mring rabi mami

Nimas Ratu Nilawati garwaningwang
balikan sun takoni
sapa aranira
yèn sun Sukma Ngumbara
apan ingsun arsa mulih
mring Majalêngka
kangên mring rabi mami

Nilawati putrane Sang Brawijaya
tan numbak tambuh mami
kang warni têksaka
mêdal saking kwadonan
ingkang sira pancas dhingin
mêngko kapanggya
nèng kene padha siji

lah payo prang rêbut putri Majalêngka
singa kang jayèng jurit
rabi Nilawatya
Radèn Sukma Nglêngkara
bramantya wus kuwêl kalih
cêngkah-cinêngkah
suduk-sinuduk gênti

yèn sinuduk Sukma Ngumbara malêsat
malêsi tan pakolih
anulya cinandhak
wau Sukma Ngumbara
lagyarsa binanting siti
asambat kalah
pasrah manut sirèki

datan purun kawula dhatêng andika
Sukma Nglêngkara angling
lah iya nrimaa
ngratoni kang lêlêmbat
kang ana ing Tuntang iki
salina aran
namaa Baruklinthing

sarupane lêlêmbut ngrawa ngratua
marang ing sira sami
ature sandika
Baruklinthing wus dadya
ratu siluman Bahrawi
Sukma Nglêngkara
enggal dènnya lumaris

arsa mantuk dhatêng nagri Majalêngka
tan kawarna ing margi
sêmana wus prapta
nagari Majalêngka
lêbêting pura anyilib
tan wruh ing kathah
tan sowan ing sang aji

pan ajujug panggihe lawan kang garwa
kang rayi dèn pacuhi
lamun anyaosna
marang sri naranata
kang rayi nurut ing laki
tan nganggo warta
dhasar kangên kapati

lama-lama sri narendra myarsa warta
yèn putra anggarbini
ibune dinuta
ngwêktèkakên kang warta
kang ibu ngandika aris
mring putranira
saparowangmu bunting

sira anggèr ngakua jêmbaring jaja
bayumu katon sami
pasthi sira wawrat
baturmu wawrat sapa
umatur Sang Nilawati
mring ibunira
gih wawrat tanpa laki

nanging wontên tiyang jalu ingkang prapta
arikalaning wêngi
lajêng tumut nendra
bagus maksih taruna
warnane lir laki mami
datan kantênan
pinangkanipun prapti

sarêng katur Brawijaya langkung duka
nimbali kyana patih
nata sru ngandika
hèh patih katiwasan
kadhaton kalêbon maling
sêkti aguna
wani lumêbèng puri

iya patih kêpungên sakancanira
sakèh wong Majapait
anyêkêla padha
kya patih tur sandika
angêpung wakul ngêmiti
Sukma Nglêngkara
arikalaning wêngi

sabênira anjujug ing kaputrenan
konangan mring wong kêmit
anulya ingoyak
lumêbêt marang toya
ilang pan datan kaèksi
sabên mangkana
putêk sri narapati

nulya sri narendra karya sayêmbara
sapa kang nyêkêl maling
wus punaginiwang
sun ganjar nagri sigar
lawan sun trimani putri
patih undhangna
yèn ana kang bèrbudi

gya sakèhe pra wadya wus ingundhangan
sagung wong Majapait
kang para pratiwa
bupati mantrinira
kang sami sumiwèng wèsthi
kapengin krama
putri kalawan nagri

kaya apa rupane maling aguna
dene apêksa wani
saba jroning pura
pangguha lawan ingwang
sun ijèni padha siji
ngadu prawira
sêmana praptèng wêngi

asiyaga sagung wadya Majalêngka
prasamya amiranti
sami sagolongan
lor kidul kulon wetan
praptèng wanci lingsir wêngi
Sukma Nglêngkara
arsa lumêbèng puri

sarêng myarsa kang kêmit samya prawira
anulya dèn sirêpi
sakèhe kang jaga
lêsah nendra sadaya
tan ana kang mêlèk siji
kêna prabawa
kadya babadan pacing

gêgamane kabèh samya pinêndhêtan
mring Sukma Nglêngkarèki
sarêng enjangira
katur sri nata duka
kyana patih dèn timbali
Ki Gajahmada
prapta saha wotsari

asru duka jaja bang mawinga-winga
kapriye iya patih
kèh wong Majalêngka
padha tiwas sadaya
anyêkêl maling sawiji
têmah brodholan
hèh iya sira patih

ingsun kongkon Gajahmada ngupayaa
kang yogya nyêkêl maling
ya cekoh-regoha
gêdhe ganjaran ingwang
kang dhingin sun ganjar putri
lan nagri sigar
ywa sira mulih-mulih

yèn tan olèh ingkang saguh anyêkêla
si maling guna sêkti
kongsi ciklu sira
amoh sandhanganira
lamun iya durung olih
wong ingkang sagah
sandika turing patih

awotsêkar lumèngsèr sangking ing ngarsa
tan mampir wismanèki
laju lampahira
datan ambêkta rowang
mung badanira pribadi
anjajah desa
ki patih milang kori

datan wontên ingkang sagah anyêkêla
marang maling sinêkti
wus kalunta-lunta
ki patih lampahira
kalangkung susah ing galih
rêkyana patya
kadya sata mèmèti



Pangkur
gantya ingkang winursita
Ki Brêmana kalawan 

 Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair


hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti


ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih


namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati


sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki


sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani


Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli



pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik


wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki


ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing


nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki


dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling


ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling


ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iya

 ingkang saba pura
bature angon nauri


angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih


raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati


Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling


bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid


mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami


dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri


ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên 

 sang prabu
sira kang saguh nyêkêla
lah inggih dawêg kiyai


saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi


ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji


abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji


angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling


Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit


datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi


agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho 

 matur sandika wotsantun
lamun angsal sabdèng nata
anyêpêng kang punang maling


sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri


pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit


akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi


pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling


dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih


sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri


sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara 

 arsa lumêbu
malumpat ing pagêr bata
praptèng jro kawruhan dening


kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani


marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri


wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih


umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami


kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



gantya ingkang winursita
Ki Brêmana kalawan Ni Brêmani
saking sabrang angsalipun
ngêjawa ngawang-awang
Ni Brêmani wawratanira wus sêpuh
kadospundi kang Brêmana
wawratan kula mèh lair

hèh yayi payo tumêdhak
nadyan duwe bayi anèng ing siti
wus prapta dharatan wau
kang jabang bayi babar
mijil jalu tinugêlan bingbingipun
bêbayi nulya binuwang
sinèlèhakên ing siti

ngisor arèn sinasaban
godhong arèn barukut datan kèksi
kang bayi tininggal sampun
sinrahakên ing dewa
arèn lagya dinèrès ing manggaripun
kang dèrès têtiyang desa
wus wayahe ngambil warih

namane pan karan anak
Pakne Dhoplang anake padha mati
wus mênyang anggawa bumbung
sapraptane ing wana
ngisor arèn kagèt dènira andulu
lamun ana bayi bajang
sinasaban godhong jati

sinambut nulya binakta
mantuk marang wisma dipun êdusi
sakêlangkung bungahipun
ya ta ing lama-lama
sampun agêng sapangoning wayahipun
pakaryane angon menda
Jaka Bodho namanèki

sakêlangkung busukira
datan lumrah samine rare alit
rare kèh samya ngon wêdhus
Jaka Bodho mênjila
Ki Brêmana anganglang jagad mandhuwur
tumingal marang mangandhap
Jaka Bodho dèn parani

Jaka Bodho gya cinandhak
marenea mêngko ingsun tuturi
Ki Jaka Bodho gya tumut
dhumatêng Ki Brêmana
marang lèpèn Jaka Bodho cinandhak wus
pan binêdhèl wêtêngira
usus winêdalkên nuli

pinalirid rinêsikan
rêrêgêde sadaya wus barêsih
linêbokkên wêtêng sampun
ingusap wus waluya
Jaka Bodho wus wangsul marang gènipun
awor lawan rare kathah
anggraita tyas malêtik

wêruh sadurung winarah
pintêr dhewe sasamane raryyalit
ya ta wau kang winuwus
Ki Patih Gajahmada
apitêkur sadhinge raryyakèh iku
mangkono osiking manah
besuk apa lèhku iki

ana wong saguh nyêkêla
maling guna yèn tan olèha mami
tan kalilan mulih ingsun
kongsi cekoh-regoha
baya iki margane bilaèn ingsun
Ki Jaka Bodho sru mojar
mring kancane angon kambing

nyalêmong gènnya angucap
hèh saiki nagara Majapait
kalêbon pandung dibya nung
tur sêkti môndraguna
angrêmêni marang putri Majalangu
rowange alon saurnya
apa nyata jarmu iki

dhèk kapan olèhmu wruha
dene sira tan kesah saking ngriki
Ki Jaka Bodho lon muwus
yêktine dhasar nyata
ing samêngko sang prabu ing Majalangu
dhawuhakên sayêmbara
sapa bisa nyêkêl maling

ginanjar nagri sasigar
sarta katrimanan putrining aji
sakèhe wong Majalangu
tan bisa anyêkêla
pêpatihe Ki Gajahmada ingutus
angupaya guna bisa
kang bisa anyêkêl maling

ki patih lamun tan angsal
tan kalilan mulih marang nagari
kongsia gegroh apikun
yèn ta nyambata ingwang
sun gêduga anyêkêla malingipun
iyaingkang saba pura
bature angon nauri

angamong kumaki sira
ngaku wêruh saguh anyêkêl maling
rare kèh sami amuwus
andorakakên samya
Jaka Bodho alon dènira amuwus
yèn tan ngandêl têtakona
wong tuwa iku kang linggih

raryyangon samya angucap
mring wong tuwa kang pitêkur alinggih
punapa nyata puniku
nagara Majalêngka
yèn kalêbon maling sinêkti dibya nung
ngrêmêni putrining nata
Jêng Ratu Mas Nilawati

Patih Gajahmada ngucap
iya nyata thole ing Majapait
klêbon maling sudibya nung
Jaka Bodho sru mojar
dene nyata prandene tan ngandêl mring sun
anyambata marang ingwang
pasthi kacêkêl kang maling

bature angon angucap
mandah sira bisa nyêkêl kang maling
sirèku luwih kumênthus
Ki Patih Gajahmada
sarêng myarsa pangucape rare wau
saguh nyêkêl maling guna
bok iyaa ingsun irid

mring bocah mau kang ngucap
apa nyata siranggèr anyaguhi
Ki Jaka Bodho lon muwus
tan yêktos punapaa
yèn tan kêna maling kacêkêl maring sun
dèn kêthoka guluningwang
dèn juwing-juwinga mami

dipun karyaa bêlabar
usus ingong nèng nagri Majapait
suwawi bêktanên ingsun
kasaosna sang nata
lamun ingsun asaguh nyêkêla pandung
kang nglanangi ing jro pura
kang nyidrèng rêsmi sang putri

ki patih graitanira
nadyan bocah titahing dewa luwih
tan kêna ingina iku
wêkasan patih mojar
iya mara ingsun saoskên sang prabu
sira kang saguh nyêkêla
lah inggih dawêg kiyai

saksana sami umangkat
wêdhusira tinitipakên wuri
mring kancane ingkang rukun
lêstari lampahira
tan winarna prapta nagri Majalangu
ki patih pan sampun prapta
ing wismanira pribadi

ki patih langkung sukèng tyas
Jaka Bodho pan datan kêna têbih
sinungga sinugun-sugun
byar seba ing narendra
canthèl atur mring para nyai kang tungguk
kyana patih tinimbalan
wus prapta ngabyantara ji

abukuh pasilanira
sri narendra nulya ngandika aris
salamêta sira rawuh
apa ta olèh karya
ingkang saguh nyêkêl maling sudibya nung
kyana patih awotsêkar
dhuh inggih kangjêng dewaji

angsal prasasat tan angsal
dene inggih rare ingkang nyagahi
dèrèng pantês wancènipun
kangkata karya awrat
Brawijaya alon pangandikanipun
iya patih timbalana
rare saguh nyêkêl maling

Jaka Bodho tinimbalan
sampun prapta ngarsaning sri bupati
kagyat sang nata andulu
dene ta maksih bocah
sanggup nyêkêl maling guna sudibya nung
jroning tyas angunadika
sanadyan iku raryyalit

datan kêna dèn inaa
padha titahing dewa kang linuwih
wêkasan ngandika prabu
hèh bocah apa sira
ingkang saguh nyêkêl maling sudibya nung
julik sêkti saba pura
yèn kacêkêl sira ugi

agêdhe ganjaran ingwang
ingsun wèhi nagara rabi putri
yèn tan kacêkêl sirèku
sun kêthok gulunira
Jaka Bodho matur sandika wotsantun
lamun angsal sabdèng nata
anyêpêng kang punang maling

sang prabu malih ngandika
Jaka Bodho lah iya mêngko bêngi
sira cêkêla kang pandung
tan antara wayahnya
sampun dalu ya ta dhustha praptanipun
Rahadèn Sukma Nglêngkara
arsa manjing jroning puri

pukul sanga wancinira
Jaka Bodho miranti margi maling
ya ta pandung kang lumaku
Jaka Bodho umiyat
punang dhustha sinapa kagyat lumayu
binujung sampun kapanggya
arame dènira jurit

akuwêl candhak-cinandhak
gênti dugang cêngkah bithi-binithi
cinêkêl maling marucut
lumêbèng marang toya
wadya Majapait aloknya gumuruh
kang sami ngêpung sadaya
miwah kang ngampingi margi

pandung aguna wus musna
panguripanira malêbèng warih
wus tatas rahinanipun
kèndêl kang samya nganglang
Jaka Bodho lajêng sowan ngarsa Prabu
Brawijaya angandika
lah priye luput kang maling

dene gumêdêr swaranya
Jaka Bodho matur saha wotsari
inggih pandung wau dalu
ngantos apôncakara
kula tubruk kacêpêng pandung marucut
yêktos sêkti môndraguna
lajêng lumêbêt ing warih

sirna awor lawan toya
amung toya pagêsanganing maling
panuwun amba sang prabu
sakèhe kang sêgaran
blumbang kulah gênthong kêndhi miwah sumur
sadaya sami dèn sata
salêbêtipun jro puri

sadina wus ingêsatan
kawarnaa ing wanci sampun wêngi
miranti kang jaga pandung
sakèh lawang jinagan
Radèn Sukma Nglêngkara arsa lumêbu
malumpat ing pagêr bata
praptèng jro kawruhan dening

kapêthuk lawan Ki Jaka
gya sinapa maling nulya ngayati
kalihe lajêng acaruk
kuwêl narik juriga
gantya nyuduk datan tumama kang dhuwung
Jaka Bodho pan angrunjang
kang maling cinêkêl wani

marucut dhustha maluywa
dèn tut wuri saparan dèn cêgati
lumayu ngupaya banyu
ngalor ngidul samya sat
pan kewuhan maling guna paranipun
anekat lumêbèng pura
mring gènira sang suputri

wus panggih lawan sang rêtna
Radèn Sukma Nglêngkara ngandika ris
yayi kajodheran ingsun
môngsa bodhoa sira
mati urip sun pasrah marang sirèku
Ki Jaka Bodho kèmêngan
arsa dèn êsuka ajrih

umatur marang sang nata
ulun matur dhatêng paduka aji
nyaoskên tiwas pukulun
dèntên pandung nèng pura
mring kaputrèn ulun ajrih mring sang prabu
ngandika Sri Brawijaya
marang kajinêman sami

kaputrèn kinèn angêpang
wus kinêpang wau kaputrèn sami
kajênêngan sang aprabu
Radèn Sukma Nglêngkara
lan sang putri wus pisah dènira lungguh
sanadyan pêjah gêsanga
kang raka tansah kinanthi



Kinanthi
Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi


pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni


sêmana wau sang prabu
kang putra

kinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati


lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti


têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri


sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati


nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji


laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami


sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris


gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai


sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji


amba priyôngga kang luput
prapta tan sowan sang aji
sumôngga kang pêjah gêsang


katura ing paduka ji
gêsange pun Bandung darma
sèstu nata kang darbèni


mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih


nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil


kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih


prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih


wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati


endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani


mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami


mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait


datan kawarna ing ênu
lampahe pan sampun prapti
nagari ing

 Majalêngka
Arya Damar canthèl nuli
wus malêbèng panakawan
katrima pangwulanèki


mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi


susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami


sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti


Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi


olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil


banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari


bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami


manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami


Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat 


Arya Damar sampun prapti


ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih


Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami


sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki


nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti


samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati


ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji


marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili


swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli


kang buron wana gumrubyuk
wus gusis mêdal prasami
lumajar 

 mantuk mring wana
mangkana sri narapati
pinarak ing pagêlaran
Arya Damar tan atêbih


ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri


ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji


Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami


wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik


marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih


kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati


sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih


kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit


runtik arsa karya lampus
umpêtan 

 rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih


kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil


cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi


gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih


pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih


kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti


ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih


ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih


yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti



Sukma Nglêngkara amuwus
dhuh arèningsun mas gusti
abdine tur pêjah gêsang
sumôngga karsa sang putri
ngandika lon sang kusuma
sayêkti kula nglabuhi

pêjah gêsanga lan ingsun
yèn paran tumêkèng pati
kawula matur ing rama
kalamun tan dèn praduli
dadia taru wilata
wong roro sami nglêboni

sêmana wau sang prabu
kang putrakinèn nimbali
lurah kaparak lumampah
dhawahkên timbalan aji
paduka gusti ngandikan
mring ramanta sri bupati

lurah kaparak andulu
kang linggih lawan sang putri
yèn kakungira kang kesah
Radèn Bandung kang rumiyin
osiking manah mangkana
kaniaya kang wêwarti

têka dèn arani pandung
karsane sang kusumadi
ingkang raka ingawêran
binônda ing cindhe wilis
binêkta sowan ing rama
nulya lumampah sang putri

sarta nyêpêng bêstanipun
pribadi kang cindhe wilis
jajar kapering ing wuntat
dyah nèng ngarsa nyêpêng tali
sarta drês mijil kang waspa
prapta byantara narpati

nglosod nèng ngarsa sang prabu
Bandung bukuh dènnya linggih
sang putri nyungkêmi pada
sarta sambat amlasasih
kaniaya kang pawarta
kature marang rama ji

laki sun dhewe anglangut
kang saba puri ing wêngi
tinarka maling aguna
kalamun dipun patèni
pasthi sun milu palastra
anglabuhi laki mami

sarêng myarsa sang aprabu
sêsambatira sang putri
kumêmbêng wau kang waspa
dukanira sirna ênting
kang kari wêlas kewala
wêkasan ngandika aris

gya Brawijaya tumurun
anguculi kang têtali
babêstan kang cindhe kêmbang
wus luwar Bandung ngabêkti
sumungkêm padaning rama
mangusap lêbu kang rai

sawusira Bandung lungguh
mêpês nèng ngarsaning aji
sang nata aris ngandika
mèh kapindhon sira iki
arsa nglakoni palastra
matur Bandung mring sang aji

amba priyôngga kang luput
prapta tan sowan sang aji
sumôngga kang pêjah gêsang
katura ing paduka ji
gêsange pun Bandung darma
sèstu nata kang darbèni

mangkana wau sang prabu
pan arsa miyos tinangkil
pra mônca pêpak sewaka
bupati lan para mantri
aglar anèng pagêlaran
miwah Gajahmada Patih

nulya miyos sang aprabu
tumêdhak saking sitinggil
Dyan Bandung Sukma Nglêngkara
Jaka Bodho atut wuri
ginarêbêg ing biyada
gya nata pinarak kanthil

kêncana sinotya murub
angandika sri bupati
patih sakèh wadyaningwang
srupane wong Majapait
Si Bandung Sukma Nglêngkara
ing mangkya sun junjung linggih

prabu anom ajêjuluk
Arya Balitar kang nami
Si Bodho sun junjung lênggah
angliwoni pra dipati
Arya Banyak Widhe rannya
nèng kiwane sira patih

wadya sadaya jumurung
saha sêmbah saur pêksi
sang nata gya angêdhatyan
wus bubar kang samya nangkil
gantya ingkang winursita
garwane sri narapati

endhang kang arupa diyu
wangsul mring panggenan malih
guwa satêngahing wana
wawratan wus sangang sasi
babar jalu warna pelag
enggal agêng dèn wastani

mring uwa rêksasa wau
Arya Damar kang wêwangi
abagus sampun diwasa
amothah takèn sudarmi
kang uwa alon saurnya
suwitaa putra mami

mring Sang Prabu Majalangu
wruh ramanira kang nami
Arya Damar gya pamitan
mring uwa kalawan bibi
Arya Damar gya umangkat
marang nagri Majapait

datan kawarna ing ênu
lampahe pan sampun prapti
nagari ingMajalêngka
Arya Damar canthèl nuli
wus malêbèng panakawan
katrima pangwulanèki

mangkana wau sang prabu
karsanira acangkrami
marang wana anggrit sangsam
banthèng kidang lawan kancil
Arya Damar matur nêmbah
kalamun nata marêngi

susah-susah mring wana gung
kawula inggih nyagahi
dhatêngakên buron wana
wontên alun-alun sami
ratwagung yèn marang wana
pan inggih kathah drigami

sukèng tyas wau sang prabu
Arya Damar sira iki
apa têmên aturira
yên goroh sun kêthok ugi
aturipun gih sandika
kalamun tan wontên prapti

Arya Damar pamit mundur
kalilan sampun lumaris
sakêdhap prapta ing guwa
lawan uwa yêksa panggih
wus tutur kang mulabuka
kang uwa suka tan sipi

olih gawe putraningsun
dene pinaringan kardi
rêksasa nulya mring wana
angirub buron wanadri
sakathahe buron prapta
kidang manjangan lan kancil

banthèng lawan kêbo danu
kêthèk lutung lawan gênjik
miwah kang pêksi alasan
lir grah kapitu swaraning
kang putra kinèn giringa
Arya Damar tan asari

bêrêg kang buron wana gung
datan kawarna ing margi
prapta têpining nagara
kang buron ingandhêg sami
ingidêran ingujaran
aja lunga-lunga sami

manira matur sang prabu
ya ta wau sri bupati
ing dina Soma pinarak
anèng paglaran siniwi
pra mônca dipati pêpak
mantri minantrèkkên sami

Arya Damar sowan ngayun
Brawijaya ngandika ris
Arya Damar di rupanya
sakèh kang buron wanadri
inggih dewaji nèng wuntat
Arya Damar sampun prapti

ênggyane buron wana gung
nata minggah panggung nuli
pra dipati wus mirantya
sakwèh kori dèn têtêgi
kang mênga mung pangurakan
sarta jinaganan patih

Arya Damar kang giring wus
buron kang rinantun sami
bodhol swaranya gumêrah
lurung gêng dènnya lumaris
ingkang anjog pangurakan
wus malbèng lun-alun sami

sawuse têlas tinutup
galedhegan mring kya patih
kang paksi mibêr anglayang
wus anjog lun-alun sami
ewon lêksan pan awêndran
buron wana kang ngêbêki

nèng sajroning alun-alun
kadya udan sinêmèni
swarane kang buron wana
nata sukane angênting
miwah sakèh pra prawira
panggonanira wus mranti

samya mencok pêksinipun
mring sirahe kang wadya lit
cinêpêng tutut kewala
miwah parêkaning aji
nyêpêngi manuk kewala
sukanira pan kêpati

ngasta sanjata sang prabu
sinipat kang buron kêni
gumlethak sandhinge mlajar
tunjang-tinunjang agênti
sang nata kalangkung suka
dhawuh timbalan sang aji

marang ing wadya sadarum
sapa ingkang arsa ngambil
iwake kang buron wana
padha bêdhila pribadi
tumandang kang pra pratiwa
mring buron wana bêdhili

swarane lir gunung guntur
saking kèhe bêdhil muni
wus akèh buron galethak
kang kari giras mawêngis
nata wus dhawuhkên prentah
mêngani gladhak tumuli

kang buron wana gumrubyuk
wus gusis mêdal prasami
lumajar mantuk mring wana
mangkana sri narapati
pinarak ing pagêlaran
Arya Damar tan atêbih

ingakên putra sang prabu
anulya jinunjung linggih
tinanêm nagri Palembang
sinungan nama dipati
kinèn mantuk mring Palembang
sang nata wus malbèng puri

ginarêbêg para arum
wus bubar kang samya nangkil
tata titining nagara
panjênêngan wus alami
sang aprabu sampun muksa
kang putra gumantya aji

Brawijaya kang jêjuluk
panjênêngan kaping kalih
patih maksih Gajahmada
kang ngimpuni Maospait
wus tuwa kagantyan putra
maksih Gajahmada nami

wus lama ing kartanipun
nagari ing Maospait
ki patih dalu rêmên kas
arang tan purun sumiwi
yèn dinangu awad lara
lami-lami pan katitik

marang wau sang aprabu
nulya nata animbali
ingkang wadya kajinêman
prapta kalih awotsari
sri naranata ngandika
cidranên ya si apatih

kajinêman nêmbah matur
sandika ulun nglampahi
dewaji kauningana
abdi dalêm kyana patih
sakèhing braja tan pasah
têguh timbule kêpati

sang nata ngandika asru
ana dayaningsun malih
kang siyung waja pinokah
pinusus wus dadi kêris
ingaran dhapur sêpokal
iki gonên nyidra patih

kajinêman tampi sampun
taksih lêligan kang kêris
prapta wismane ki patya
jinêjêp tan ana kèksi
ki patih wus mirsa warta
kajodheran gènnya sakit

runtik arsa karya lampus
umpêtan rêkyana patih
anèng ing bakupon dara
sadêdêg panggayuh inggil
dhuwure bakupon dara
yèn sare ngriku ki patih

kajinêman pan wus dangu
dènnya ngubrês tan kapanggih
salêbêting wismanira
kaku tyas kudaning patih
kang kinasihan satunggal
gêdhogane wuri mêncil

cêlak bakupon gènipun
nulya inguculkên aglis
lumajêng saking gêdhogan
anèng kêbon bêrak-bêrik
cêluk-cêluk kiya patya
saking bakupon mrentahi

gamêl cêkêlên jaranmu
cinêkêling kathah kêni
linêbêtakên gêdhogan
wus têntrêm sami aguling
kajinêman wus uninga
ênggone rêkyana patih

pinaranan ngisoripun
sinuduk sinôngga ing kris
galar tatas klasa bêdhah
nêratas gigiring patih
têrus butul kang pranaja
wus pêjah rêkyana patih

kajinêman sampun mantuk
mring pura matur sang aji
yên patih sampun palastra
sukèng tyas sri narapati
dhuwung katur wus tinampan
sinarungan saput pranti

ing dina Soma sang prabu
pra dipati samya nangkil
pêpak pra wadya ngamônca
ngandika sri narapati
sapatine si apatya
sutane gumantya patih

ya maksiha aranipun
Gajahmada nunggaksêmi
pra punggawa matur nêmbah
sandika dhatênging gusti
ginanjar dhuwung kya pakya
dadya anggon-anggon patih

yên anganggo dhuwung iku
kinajrihan ing sasami
kêncêng jêjêging nagara
sapokal dhawuring kêris
wit iku pêpujan ingwang
sêkar sinome gumanti

