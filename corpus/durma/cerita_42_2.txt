awas mulat kajinêman kawan dasa
bêncah kunjara wêsi
radyan kinêmbulan
sikêp biring myang tinggar
sawênèh canggah campuling
lamêng bêdhama
wênèh mangsah karo kris

radyan kalih pangamukira lan asta
sinosog ganjur lungit
kadya panjang putra
tinumbak alang-alang
pinentar gèpèng kang mimis
singa sinêrang
tinabok akèh mati

Trunalanang angrubut karo curiga
goco-ginoco wanti
tinumbak tan tatas
jumêklèk lambung kuntal
singa winakris ngêmasi
wong kajinêman
ginagap tan ngluputi

sasisane pati lumayu sumêbar
mogog lurahnya kalih
kang timbul ing braja
sira Udanprahara
Baratkatiga angukih
sinuduk panggah
winaglut nora kokih

Radèn Menak Koncar sêksana lumumpat
Udanprahara aglis
ingancap lambungnya
ingukêl punang kiswa
budi maputêr mangukih
radyan binuwang
kentas umangsah malih

sira Udanprahara sirah tinêpak
mlocot kang punang kulit
ambêngok lumumpat
tinututan ingriyak
cumêplos êndhasnya kenging
bolong nêratas
aniba wus ngêmasi

sira Baratkatiga wus kinalihan
dhatêng putra ing Tubin
ginoco tan pasah
binuwang nora kentas
malês nyuduk dyan tan osik
kakal-kinakal
kinalih nora kokih

Menak Koncar têtulung sigra mangancap
pyuk putêr maglut ngukih
dyan arya binuncang
Watangan ngamuk sirah
mangukêl rambut pinuntir
radyan winêngkang
binuwang tibèng têbih

Dyan Buntaran mangrasuk sampun kêtampan
cangklèt masilih ulih
Radèn Menak Koncar
eca rèrèn amucang
pan sarya ngidung rêrêpi
swara lir kilang
nêmbang sinom pêngrawit

kumênyut rasaning driya
kèngêtan kang mindha Ratih
pun kakang brôngta angarang
lamun tan kêpadhan ing sih
sun pêpinta wong kuning
dadiya sambunge ngumur
pantêse asung gantyan
tur mijil saking ing lathi
pragat jôngga pun kakang ngunduri sabda

Dyan Buntaran adangu kakal-kinakal
lan Baratkatiga glis
dyan ngungkil winêngkang
binuwang sampun kentas
Baratkatiga mangusir
tandya pinapag
mring Menak Koncar bênthing

sarya mucang dyan arya tinubruk milar
Baratkatiga aglis
binalang kang mata
ing susur mring dyan arya
cumêplos manik macicil
kêpala nratas
anglumba gya ngêmasi

mawurahan wêwasi asêsingidan
pandhita ngindhit-indhit
endhang ting kudhangdhang
guntung gumluntung jurang
manguyu lumayu gêndring
puthut ambêthat
ajare kocar-kacir

Hyang Pamênggêr anglênggêr tan kêna ngucap
cantrik jèntrèk ing ngarsi
rêsi asasaran
myarsa swara gumêntar
gêdêre kang silih ukih
kunjara bubrah
wong kajinêman gusis

lingsir dalu dyan arya lan putra Tuban
kundur tumrun sing ardi
tan kawarnèng marga
prapta patrukan wana
winawang babadan kèksi
sêmana radyan
wus ngrumiyinkên dasih

kinèn karya kuwone putra ing Tuban
myang kinèn andhawuhi
mring garwa sêkawan
sêsaji endah-endah
lan sagunge para sêlir
kinèn paesan
bêdhaya lan sêrimpi

kawuwusa malih radyan Menak Koncar
lawan arinta kalih
ing wijil duk prapta
ingurmatan sênjata
kang kolontaka mawanti
gêndhing gumêntar
kodhokngorèk swara tri

regol lêbêt carabali munya gumrah
sêlendro anisihi
kang munya ing tratag
gêndhing pelog angraras
niyagane samya èstri
kang para garwa
miwah kang para sêlir

samya mêthuk tarap anèng pêlataran
Sang Dyah Kalpikaningsih
myang Kalpikawatya
mêthuk anèng têratag
kanthèn asta ari kalih
lir daru kêmbar
sarya ngregokkên gêndhing

dhasar ayu wasis angolah wirama
pêputusan ing Kawi
utamèng ing sastra
gandhang raga kêrana
ngrampungi saliring kardi
Sang Dyah Kalpika-
wati Kalpikaningsih

nanging samya piningit dhatêng ing raka
dyan arya tandya prapti
jroning paregolan
Buntaran myang Watangan
Dêmang Gathul datan têbih
Dyan Menak Koncar
nguwuh-uwuh mring rabi

sarya riyak-riyak gumuyu alatah
pra garwa myang pra sêlir
lumayu rantaban
dyan arya binondhetan
ginubêl ing para rabi
arêbut papan
dyan arya kêmpis-kêmpis

kang ingaras namung padmining sakawan
radyan karoban tandhing
para sêlirira
sinambramèng ing sabda
wênèh ingusap kang pipi
wênèh lambungnya
wênèh ngusap kang wèni

kang sawênèh ingusap sêsinomira
wênèh inglus kang gigir
wênèh bêbokongnya
ingusap wantya-wantya
wênèh pinijêt kang driji
wênèh sikutnya
dinikêp asta wanti

dangu dènnya dyan arya kèndêl ing latar
nêmbrama ing pra rabi
sinawung ing tingal
liring winor guywenggar
lampahnya mêrak kasimpir
asta kalihnya
kinanthi ing pra rabi

dalêm pakuwon wus rawuh
Menak Koncar wong abênthing
gantya-gantya nuksmèng pada
sakathahing para rabi
miwah pra sêlir sadaya
manuksmèng pada mèstuti

arinta kalih sang ayu
Kusuma Kalpikaningsih
tanapi Kalpikawatya
kalih wus samya ngabêkti
winangwang-wangwang ing raka
inglus-êlus rayi kalih

sarya ngandika sang bagus
dhandhing têmên bocah iki
bêjane kang darbe garwa
nora ingwang ari mami
mardhêkêt lêkas mas nonah
satukarkên sama baik

mana rugi mana untung
nyang dhapêt sama nyang kasih
bêrmula saurang kalah
dhiblakang untungnya lêbih
mêski satu sama dhua
trak mênapa nonah yayi

Menak Koncar miyos gupuh
mring pêndhapa wong adhandhing
wus pinrak sira rahadyan
kêlawan arinta kalih
pratuwin Ki Gathul Dêmang
wus samya linggih ing kursi

wong Trunalanang sêdarum
aglar nèng èmpèr pêndhapi
agêpah Dyan Menak Koncar
kang rayi sinungan larih
gundhiknya kang nôngga dhasar
sarya bisik asung brangti

kang ragi nata yu-ayu
apêngawak lindhu sari
wolu busana kinêmbar
kungas gandanya nrus minging
dyan tiga sêkawan dêmang
wus samya nginum branduwin

larih mundur hèr tèh maju
kopi puwan datan kari
miwah samanisanira
kang ngladosi para sêlir
pênganggène cara nyonyah
wolu kinêmbar rêspati

dyan tiga lan Dêmang Gathul
ngunjuk wedang angrêsêpi
sinilir sindhèning tandhak
linggihnya sinêla kursi
Radyan Buntaran Watangan
tumungkul suka ing galih

kang gêndhing rarasira rum
pênabuhe ukur jawil
pelog sêlendro ginantya
anganyut-anyut ing galih
gundhikira mundur mara
nut rèhnya rarasing gêndhing

wong Trunalanang sêdarum
wus samya pinaring larih
wedang miwah mêmanisan
inggar gambira ing ati
ya ta dyan putra ing Tuban
nuwun lumèngsèr sang kalih

dhatêng ing pakuwonipun
dyan arya wus alêgani
ya ta sampun aluwaran
wong Trunalanang wus mijil
warnanên atmajèng Tuban
nèng kuwon pinadi-padi

wus manggih pisalin kampuh
binggêl botlor ali-ali
kuluk têkês myang makutha
tanapi gajah anguling
miwah jamang kinartipa
sasêkar mas warni-warni

cêlana tanapi sabuk
sasondhèr myang anting-anting
sangsangan lawan niyaka
atanapi kang rêrumbing
jêbadwida lawan ambar
sêkar-sêkar amênuhi

dhahar gumlar santun-santun
tanapi kang kuwih-kuwih
tinata anèng ing meja
hèr tèh puwan lawan kopi
branduwin arak wêragang
jênèwêr sinêlang-sêling

wus manggih gêndhing wilêt rum
padha kêrasa ing rêsmi
dyan mantri saklangkung suka
saya golongan ingkang sih
mring raka Dyan Menak Koncar
kirang winalês ing pati

pisalin raka rinasuk
bojakrama wus binukti
Dêmang Gathul cêcarita
sasanèskaraning nguni
rinèngrèng kang purwa madya
wusana mring radyan kalih

Ki Dêmang luwês ing wuwus
pinagut kang adu manis
tan arsa carita madya
mung utamane kang 
rukune dènnya kêkadang
ywa ana sulaywèng galih

ywa ngantos ngluputi kayun
winor ing upama ririh
ngarah-arah dongèngira
sinangkan têpa panglupi
dyan kalih suka ing manah
sakarsa raka lumiring

Dêmang Gathul malih matur
ature amikolèhi
ajarwa labuhaning prang
myang labuhaning narpati
sarta pambêking satriya
myang pambêkan wong linuwih

dyan kalih ing tyas kayungyun
kawayang tutur ngêrtèni
artinya Ki Gathul Dêmang
ubaya bahya kang uwis
tur têtêp-tinêtêpana
barang kang amrih utami

têmên-têmên amrih rukun
rakêtnya rahadyan mantri
lan rakanta Menak Koncar
dyan kalih saya mèstuti
asrah jiwaraganira
mring rakanira wong bênthing

ywa pêcak saliring santun
Kusuma Rêtna Sêkati
kinarsan tan sinungêna
sênadyan kang pati urip
kasrah raka Menak Koncar
rèhning kêdanan antêp sih

sampun sadina sawêngi
sira sang atmajèng Tuban
ya ta ingkang winiraos
Radèn Arya Menak Koncar
ing dalu akasukan
lan rinta kalih sang bagus
anèng pêndhapa babêksan

dyan arya pinrak ing kursi
ingapit garwa sêkawan
pra sêlir nèng wuri andhèr
dyan kalih pinrak ing ngarsa
lawan Ki Gathul Dêmang
wong Trunalanang supênuh
asri lir sêkar sêtaman

amidêr kang punang larih
sinungan sumping wêrata
tanapi gôndawidane
kang ngidêrkên pra biyada
mrih lulut gunging bala
anggêp darma winong tuwuh
ya ta Radyan Menak Koncar

akampuh jingga rinukmi
paningsêt mas panimbara
rêspati dhuwung inguglèng
arja binggêl natasmara
kêkalung kêbo mênggah
anting-anting mas sinawur
rineka nagèndasmara

têkêsnya gajah anguling
sumping mas sinurèngpatya
cindhe wungu sêsondhère
cêlana pêthola jênar
pinarêm ing renda mas
wong abancèr candhang lancur
bocah ladak kuwarisan

sira sang atmajèng Tubin
kinêmbar busananira
kampuhan tanusarane
paningsêt pita suratya
cêlana cindhe sêkar
tatêkês baludru gêmpung
rinenda dening kêncana

arêrumbing intên bumi
sapêlik sisih sumpingnya
naglang mas naja murtine
tanpa sondhèr dyan kalihnya
kalpika jumrut maya
pêsaja lamun dinulu
baguse tan kawoworan

lir hyang maha dewa pêkik
tansah angêmu sungkawa
sangsaya embah baguse
radyan ingawe mring raka
Menak Koncar ngandika
yayi pun kakang kêkaul
lah ing mangke luwarana

apan wus ing ujar mami
yèn pun kakang wignya ngêrbat
dhatêng ing paduka radèn
pun kakang asung pawongan
juru nutu pêngadang
mring yayi mas wong abagus
sami kadangnya priyôngga

pun yayi Kalpikaningsih
kasraha yayi Buntaran
yayi Kalpikawatine
kasraha yayi Watangan
matur nuwun rahadyan
nanging ta pamintèng ulun
benjang yèn wus kalampahan

kawula sagêd mangsuli
ing sih paduka kakang mas
ing mangke lênggana ingong
kados ginuywa ing dewa
kangmas yèn ulun krama
benjing anèng Majalangu
kawula amalês trêsna

punika bilih mênawi
parêng lan paduka kangmas
punika tur maksih tangèh
tan paja-paja yèn mimba
nimbangi sih paduka
ingkang rumêntah ing ulun
amèsêm Dyan Menak Koncar

owah dènira alinggih
ting kêrjot sariranira
kathah kêraos ing tyase
kabêlêt sukaning manah
Dyan Arya Menak Koncar
ngandika winor guywa rum
yayi kang karsa punapa

mring pun kakang wong abênthing
wong aladak kuwarisan
wong arendan tur jênonèt
Radyan Buntaran wotsêkar
yèn marêngi kakang mas
kakangbok Sêkati besuk
ngong saosakên mawongan

abêbuntar anyanyèthi
miwah ing awak kawula
sapangrèh ulun rumojong
dadosa gêntining rama
swargi sang adipatya
dyan arya mangrêpa muwus
yayi mas langkung katêdha

sênadyan pun kakang yayi
pantês kaprênah ing tuwa
tur luwung ing pakaryane
nanging ta yayi pun kakang
ing batos ngranupada
sapangrèh ulun miturut
yayi mas sampun cumêngah

dèn kadya angrêngkuh abdi
pun kakang rinekakêna
sapangrèhing kabupatèn
miwah pratikêling praja
sarta gèn sun suwita
mring sang maha ratu ayu
pun kakang pasrah sarira

matur nuwun radyan kalih
tan wignya mangsuli sabda
sakarsa ulun rumojong
tan darbe atur têtiga
sarta dèn yêktosana
yèn ta gumingsir ing sanggup
ulun merang ing Suksmana

dyan arya mèsêm sarywangling
yayi mas kang muga-muga
jinurunga ing Suksmanon
kang sarta linanggêngêna
dènira akêkadang
yayi mas kalawan ingsun
sinêksènana ing jagad

Dêmang Gathul amiyarsi
kang sabda radyan têtiga
ki dêmang lêga manahe
tandya maju mamêndhapan
matur sarya lêlewa
ulun nuwun burat arum
kang kêna ginawa pêjah

alatah dyan arya angling
iya bapa bênêr sira
suwe nora abêborèh
lah ta dhenok Angronsêkar
ingsun sungana sêkar
sêsumping miwah burat rum
lan arènira yayi mas

binêktaa yayi dèwi
Kalpikaningsih kalawan
Kalpikawati dèn age
sang dyah sampun tinimbalan
prapta ambêkta sêkar
ing talam lan burat arum
angambar sêparan-paran

arja sinjang cindhe wilis
kasmêkan seta pinrês mas
kinonang-konang sakêbon
asêngkang hèrnawa muncar
sang dyah datanpa sêkar
mônda-mônda buratnya rum
kadya widadari kêmbar

akalpika niji sisih
hèrlaut agêbyar-gêbyar
pantês lawan lêlakone
gêndrah manis karya rimang
biyadane Lumajang
awor lan gêndhing apatut
awèh edan karungrungan

kasênênan pandam lilin
mêlok-mêlok kadya wulan
wong kuning kuninge dhewe
liringnya sang dyah kumênyar
lir thathit imbuh raras
dyan arya suka andulu
kang rayi kalih pinapag

praptèng ngarsa pinrak kursi
dyan arya arum ngandika
nonah mapaga mring radèn
saosa sumping myang burat
patut wong darbe sanak
sênajan bacut tinutul
tan kêpara dohing prênah

sang dyah kalih angewani
angliring sarya ngandika
kakang isin têmên ingong
êndi ana duwe kadang
èstri kinèn bêbarang
marang ingdhêdhayoh kakung
lagi tumon mung si kakang

mèsêm dyan arya ambênthing
ngandika mring garwanira
padha katêmpuhan kabèh
angonyohana yayi mas
myang nênumpingi sêkar
payo kêmprèng dowèh canthur
dungik mara dèn akêbat

tur arènira pribadi
ngarah apa si yayi mas
rakêt têpung sanak bae
mèsêm pra garwa sêkawan
mêrpêki nôngga burat
dhasar ayu dèn pêpatut
ri sangsaya asung rimang

dyan kalih matur wotsari
nuwun-nuwun kakang êmas
ulun ajrih ing Suksmanon
ngèsêman Hyang Jagadnata
sinurak dening dewa
lênggahnya sing kursi tumrun
ngandika Dyan Menak Koncar

kêmprèng dowèh canthur dungik
mara krubutên kewala
apan wus punagèn ingong
dyan kalih wus kinonyohan
kinalih roro sewang
sinumpingan sêkar gupuh
kang unce sinawur ing mas

tumungkul rahadyan kalih
noragèng angranupada
dyan arya suka gujênge
bapang sarya kinonyohan
dene Kalpikawatya
Kalpikaningsih pan sampun
nênumpingi sira radyan

Dêmang Gathul jêlah-jêlih
anuwun konyoh lorodan-
nira dyan arya wuwuse
lah majua paman dêmang
Ki Gathul mamêndhapan
sinung burat gya inguyup
rêraine ingusapan

sawusnya tayungan ba-
Ki Gathul mring prênahira
acucud salêlewane
Kalpikaningsih kêlawan
Kalpikawati miwah
garwa sêkawan wus wangsul
pinarak ing kursi atap

atmajyèng Tuban saya jrih
mring raka Dyan Menak Koncar
tansah bukuh pilênggahe
ki dêmang asêsendheyan
ing kursi sarya jegang
kawuron êndême apyun
ingubêk kalawan arak

sinandhing tandhak ingapit
sinendhenan kinêpêtan
Ki Dêmang Gathul angomplèh
suka sagunge kang mulat
pênuh kang andon raras
myang sagunge para arum
kêmanisên roning kamal

wus samya lêkas abêksa
wong Trunalanang angrangin
bêksa tamèng lawan dhadhap
ngracak samya wasis-wasis
rakiting prang sudira mrih
mamunah suduk-sinuduk
datan ana kuciwa
pinêdhang-pêdhang ta- sik
surakira arame lir ngabên sata

wusa- mbah ping tiga
Trunalang kang angrangin
Dyan Arya na-
hèh Dêmang Gathul si yayi
sasukane ing galih
-ksa rèningsun
Dêmang Gathul wotsêkar
kali
nanging sampun mawi gèsrèk sasudukan

put gindhal nyawa
têmah dadi tai aking
dyan arya gumujêng latah
gumêr sagung kang ningali
Dêmang Gathul gya ngibing
asisih tandhak têtêlu
cucud dènira bêksa
ngambung dumuk ngêmut driji
mendhak-mendhok kampuhira kuleweran

lêlewa banyol sang ngucap
anjêlèh kala sinindir
anjêgrig rêrambutira
kopyahe binanting siti
awake kirig-kirig
anggêbêg kagunganipun
sinambêran ing tandhak
ki dêmang lucune dadi
bêrik bangkang lathinya nyungir ing tawang

kang guywa ambata rêbah
sagung ingkang aningali
sêksana rahadyan arya
amêdalakên sarimpi
busananya sarya di
èbêk kang rêtna sumawur
kadya jin kamanungsan
tinon lir tan ngambah siti
gawe brôngta arum tingkah pasrangkara

lir dhêdhali nyampar toya
awor lan wilêting gêndhing
kêploknya ambal-ambalan
-gakira angêdhasih
sira atmajyèng Tubin
èsêmnya no- tu
tansah ngliring mring raka
pangunandikaning galih
dhacure wong Lumajang

aladak tur kasêmba-
 nora nyanyêngit
sêmbrana aparikêna
sahi
cacade mung sawiji
rada kêpara ing rusuh
-ja
dudu pusakaning bumi
wus bobotemukti anèng ing Lumajang

gya ngliring mring sang kusuma
Dyah Watya Kalpikaningsih
radyan ginêgêt lathinya
kumêsar angrês kang galih
awas dènnya ningali
tan kênyanan ing pandulu
warnanên radyan arya
tan kobêr tajêm alinggih
ngiwa nêngên garwanira ingarasan

wus mundur sarimpinira
dyan arya anulya larih
lan rinta atmajyèng Tuban
ki dêmang myang para abdi
surak gumêntar asri
kang kalantaka jumêgur
gêndhingira angraras
mônda-mônda ukur muni
mung cêmplunge kinorèk mawantya-wantya

dyan arya ngadêg abêksa
lan garwa Sang Mantarsari
tinêngên ing jêbêngira
sasolahe rêbut manis
kang nglagoni pra sêlir
gêndhinge pelog pinatut
barang padha kêrasa
niyaganipun samyèstri
sênggak gumruh kêploknya nimbangi raras

radyan lan garwa nyonyah mas
jêbêngira wus kinèri
samya anarik curiga
ingukêlakên milêt sih
saya minuni sari
liringe tingal abarung
rubing hèrnawa muncar
kondhene kêbak rêtna di
gêbyar-gêbyar lir lintang sayuta lumrang

runtut macak ing wirama
astanya awor lan cêngkling
kumrampyang ngetang wêdana
sêsuling manjing ing liring
clêmpung nèng lambung asri
kang sine trus anèng suku
rêbab anèng ngujwala
salukat anèng rêrumbing
punangdêmung amanjing anèng ing jôngga

kêthuk kumênthung nèng tindak
kênong nèng udhêt aminging
gambange ngungsi mring sinjang
panêruse awor driji
manduling gong duk muni
kukuse anèng prêmbayun
lêlagon awor tingkah
mêngênge ngêdusi manis
candonira kang gêndhing manjing wardaya

ngacap sarêng pêngarahnya
cumlorot lir lintang ngalih
curiganya gêbyar-gêbyar
sinêrasah ing rêtna di
dyan arya saya bênthing
jungkarangi asung wuyung
lir gambar wêwangunan
yangyang ringgit munggèng kêlir
radyan arya duk ginoco punang jaja

kadya waja ginurenda
murub sumêmbur kang agni
saya dêdêl punang raras
lêlagone ngasih-asih
ebat sagung ningali
saya dangu saya baud
sira atmajèng Tuban
tansah angêtutkên liring
èsêmira aprana anuju manah

Menak Koncar wus anduga
arinta kalih ngèsêmi
saya kinayang bêksanya
tandya angacap lir thathit
ginoco Mantarsari
gumênyol ingkang prêmbayun
dhuwungnya nyêngkung tiga
sang dyah eca dènnya ngrangin
gunging mulat kumêpyur ing manahira

dinuga kêlamun tatas
majadira anrus gigir
amèsêm dyan putra Tuban
ki dêmang jomblong ningali
sèlèh jêbêng dyan mantri
dhuwungnya sampun sinarung
mingkis sasondhèrira
kang kunca nêrampat siti
mantar nyonyah pinondhong tandya ingaras

binêkta ing prênahira
wus samya lênggah ing kursi
surake wadya gumêntar
kang kalantaka munya sri
pênuh kang punang larih
sêksana dhahar makêmbul
radyan lan ari Tuban
pratuwin kang para rabi
sira dêmang andhèrèk kêmbul sameja

pra sêlir ngladèni atap
miwah busananya asri
Kusuma Kalpikawatya
lan Sang Dyah Kalpikaningsih
tansah ampingan ngyuri-
nira raka sang binagus
dene wong Trunalanang
wus samya sinungan bukti
swara gumruh wor gêndhing kadya ampuhan

dumugi gènnya kasukan
pênuhing wilêting sari
tutug punang kawiragan
sêdalu datan kawarni
kawuwusa ing enjing
dyan arya daut sawadu
sagarwa sêlirira
tanapi rahadyan kalih
sowan dhatêng ing nagari Majalêngka

kawuwusa Radyan Damarsasi
anglampahi ing kawêlasarsa
lagya kinarsan dewane
ciptanira sang bagus
tan darbe sak ing Suksmana di
manungsa wignya apa
pinurbèng dewa gung
tandya pinêsu ing driya
mung paworing tingal ing kaanan jati
jatine Hyang Wisesa

sesa saisining bumi
kang akarya pati lawan gêsang
dya-ka lumembak ing rèh
lir sarah munggèng ranu
sinêpuhan ing darma yogi
Buyut Musthikamaya
tumamèng pituduh
wimbuh nglampahi ing karsan-
nira patya pinanjingakên ing puji
puja mring Suksmanôngsa

radyan sinung karya mring kya patih
kinèn mêkathik ngramuti kuda
lan parêpatira roro
Sêbdapalon saklangkung
Nayagenggong dènnya kaswasih
datan sinungan pangan
tansah dèn kêkuru
sabên dina ngajak minggat
Dyan Sêsôngka dahat dènira tan apti
narima ing satitah

pêrmaning dewa ingkang linuwih
wontên bêbakul ing sêdagaran
Ni Bok Parunjang kalihe
Puspalaya ranipun
Bok Pêrada katiga sami
sinungan palimirma
dhatêng ing dewa gung
èngêt purwakaning kina
mila sugih bêbakul tiga ing nguni
awit Sang Maundara

ginadhuhan gangsal èwu picis
linampahkên kinarya sudagar
dèrèng ngantos malês sihe
Maundara gya nglungsur
amartapa murcitèng ragi
ing mangke bakul tiga
apan wus samya wruh
yèn Radyan Damarsêsôngka
wus saèstu putrane rêkyana patih
uni Sang Maundara

lan tan samar parêpatnya kalih
kulawarganira kyana patya
iya ing  kunane
sêmana wong têtêlu
amêrpêki mring radyan mantri
asung busana wastra
miwah kampuh-kampuh
jamang paningsêt cêlana
atanapi kang dhaharan amênuhi
ing Dyan Damarsêsôngka

miwah mring parêpatira kalih
punang sukêt pirang-pirang rêmbat
radèn minantri dêlinge
klangkung panêdhanipun
bibi dika samya asung sih
nanging ingsun tan tômpa
busana di luhung
myang dhahar dhêdharanira
sih andika bibi pan sampun katêdhi
manira datan arsa

yèn pariksa andika ta bibi
apan namung sukête kewala
ing mangke ngong tampanane
lawan parêpat ingsun
sabên dina ywa kirang bukti
angrês ing manahira
bakul tiga ngungun
tansah amijil kang waspa
langkung dènnya awêlas dhatêng dyan mantri
mila ing mangke radyan

nora susah mawi lunga ngarit
sukêt pirang-pirang ngantya turah
atanapi parêpate
ing sabên dina tuwuk
nora susah ngupaya bukti
lamun ngarit mring pasar
sukêt gumarudug
Ni Parunjang Puspalaya
Ni Pêrada ingkang samya nênaosi
labête palimirma

kuda sêdasa ngantya amalik
awakira alêmu sadaya
Sêbdapalon suka tyase
Genggongnaya saklangkung
kang upama awarêg inthil
akêb bêkatul jênang
giling gêthak cabuk
balondho bungkile miwah
srundèng jagung jagung jênang sê-li
êndhoge ting gulethak

myang paringan saking dalêm puri
Kusuma Yu Rêtna Anjasmara
saklangkung gêng kawlasane
mring parpat kalihipun
boja wastra myang kuwih-kuwih
tanapi hèr tèh panas
miwah kang burat rum
Sêbdapalon Genggongnaya
kêna tyase dèn lêlopa siyang ratri
saya sêngkut ing karya

Dyan Sêsôngka agraitèng galih
tan suwadi putri kêpatihan
gumati mring parêpate
sangêt ingkang pêpacuh
Genggongnaya ngecani kalih
Ki Sêbdapalon tansah
dinukan sang bagus
ing panyiptanira radyan
nora wurung ingsun tumêka ing pati
marga ingapus krama

parêpatnya kalih anauri
kaliru têmên andika radyan
ana wong wlas mring dasihe
sumêlang dèn wêwurung
malah-malah dèn misna bumi
biyasa printah orang
trak usah mêmikul
kêcil memang tau makan
dyan trak kasih amêsthi saya mêncuri
lagi barang manukan

sabêcike wong ngupaya bukti
balung usus rosane lan pangan
radyan asangêt dukane
maras yèn têkèng luput
pêpucuke tan mêsajani
biyada kêpatihan
Dyan Sôngka angungun
pamintane ing Suksmana
lya- cêla marga tingkah silib
sumôngga ing sakarsa

Dyan Sêsôngka sarira winanting
datan padha arka lawan nendra
supaya dadi tapane
sêmana sang binagus
cahya endah saya nêlahi
gumilang-gilang raras
anglela sumunu
ing siyang dalu tan pêgat
asêmèdi suka rêna barang kalir
ing Sang Hyang Suksmanôngsa

datan kesah-kesah radyan mantri
saking gêdhogan sik-isik kuda
gantya ingkang winiraos
kang dalêm kêbon santun
putranira rêkyana patih
Kusuma Anjasmara
kang tansah namur kung
tan lyan kang sinambat brôngta
mung rahadyan ingkang kinarya pêkathik
dening sudarmanira

tanpa dhahar sang dyah tanpa guling
nglayung-nglayung kuwangwang gumilang
imbuh nêm dina manise
sèdhête ngundhung-undhung
prakatine saya nusuli
gandrêse rêbut papan
pirang-pirang pikul
malade agêgotongan
luwês mêsêsira songalas pêdhati
praptane bangun enjang

byar raina sagunge wêwangi
samya ngungsi dhatêng kêpatihan
ngumpul Anjasmara kabèh
lingsir wetan gumrudug
sumèh sumyar malah nampiki
kêmpyange padha magang
praptanira bêdhug
jêjêl anèng kêpatihan
lingsir kilèn wiragane lir gurimis
ngêbêsi ing sari-

surup surya wong kuning sabumi
sarenira sama-mbilan
kari bogorane bae
yèn pukul sanga dalu
kilat thathit gêbyare ngungsi
mondhok anèng ing waja
lamun têngah dalu
sêbarang kang bôngsa endah
kumarane ginêrus dadya sajimpit
kunjuk ing Anjasmara

yèn anuju dina Gara Kasih
widadari pri jin pêrayangan
asok takêr têdhak kabèh
arum-arume katur
udakara pitulas pêthi
anulya pinilihan
mring sang rêtnaning rum
murnine olèh saêpak
gya pinahat mung angsal sagêbyas alit
kagêm mring Anjasmara

tansah kunjana papa sang dèwi
gandrung-gandrung ing sêparanira
kabyatan kawirangronge
ing byat brôngta na wuyung
mung Dyan Sôngka kang dados galih
dalu kèmpi yèn siyang
sumandhing kadulu
sandhung jêkuk Damarwulan
barang sabda nora lali Damarsasi
kaya wong karungrungan

nuju pinrak ing natar sang dèwi
layung-layung surya tunggang arga
ingayap mring pawongane
êmban enya nèng ngayun
Anjasmara anamur wingit
nanging mêksa kawêdhar
têlênging jroning kung
ngandika mring babu enya
paran biyang wartane Dyan Damarsasi
satriya Paluhômba

wêlas têmên biyang ingsun iki
mring si jênat jaka Paluhômba
dadi lêlakon awake
sabdane ramaningsun
nora kogêl mring kadang siwi
ywa dumèh yèn wibawa
apêgêl tyas ingsun
biyang apa risi mana
ingauban mring sêntanane pribadi
kaya wong potang ala

datan èngêt mring kang dèn gêntèni
awibawa anèng kêpatihan
tur saking kadange dhewe
jêng uwa purwanipun
Maudara kang gawe bêcik
iya mring kangjêng rama
prandene tan ketung
amburu panasing driya
mundhak apa wong asih dipun gêthingi
wong arja pinrih ala

alah dene si kakang kêkalih
wong mênyunyang wong amurang krama
dhêmên ngursak samaning wong
tur mundhan apa iku
dene têka kêpati-pati
milara tanpa dosa
lir wong mêndêm gadhung
tan èngêt mring kadang tuwa
tangèh lamun wong arja anêmu bêcik
anggung olah sikara

nora etang pêmalêsing puji
manggung dadi ing pangewan-ewan
sugih satru tanpa gawe
ni êmban awotsantun
aturira mêthuki galih
lêrês andikaning dyah
ing rama pukulun
paring kumêt karya panas
rêmên ngèsi-èsi sasamining janmi
gêthing mring wong wibawa

lawan gêthing wong ulah sêmèdi
gêthinging wong nalar wicaksana
gêthing wong bagus rupane
gêthing sinihan ratu
budi bênêr dèn pinrih sisip
miwah Dyan Layangseta
Kumitir saklangkung
tan arsa ngambah lêrêsan
tungkul dènnya amrih muktine pribadi
lumuh sinaman ing lyan

datan mambêt andêling narpati
rusuh ing tingkah kuthuh ing karsa
sêmbada ing panastène
atur kula sang ing rum
pan sayêktos-yêktose ugi
ni enya matur nêmbah
inggih sang lir santun
wingi duk ulun mring pasar
aningali rakanta Dyan Damarsasi
pitêkur nèng gêdhogan

ulun mampir takèn mring kang abdi
anggêpira manggusti mring radyan
sakêlangkung niayane
witning yèn paring sêkul
mung sacowèk awor tumêndhil
datansah tinindakan
ing gêdhoganipun
yèn kirang klimising kuda
kirang dhêdhak sukêt ragi nguciwani
rama paduka gusar

ngumpah-umpah tur cumêri-cêri
datan môntra darbe kapunakan
tandya sung dhêdharan ingong
nanging radyan tanpa yun
mung parpate ingkang nampèni
sang dyah kadya sinêndhal
ing galih mangungun
gya wontên cèthi rêrasan
lan kancane bibèkne mau ingsun wrin
Radyan Damarsêsôngka

sare anèng sore nagasari
pinêtêkan mring parêpatira
nglela gumilang cahyane
punakawane nguwuh
maring ingwang gya sun ampiri
anjaluk pêpanganan
angrês sun andulu
gya manira atêtanya
Dyan Sêsôngka sêlamine anèng ngriki
paran ing solahira

parêpatnya tutur tanpa guling
tanpa dhahar sing kathah ing karya
sarya sangêt pangênêse
sang dyah duk myarsèng wuwus
tandya minggah anèng jinêmrik
gêmpung raosing manah
wimbuh kasmarèng rum
amayang susipta brôngta
minggah tumrun poyang-payingan ing galih
wus karsaning jawata

sang dyah limut wêwadining èstri
anêmpuh byat ginongsong ing trêsna
kapilêt ing tyas wuyunge
ni babu enya gupuh
tinimbalan wus praptèng ngarsi
sang rêtna angandika
swara layung-layung
biyang paran wartanira
Dyan Sêsôngka pêrpate sun gumatèni
kang mijil saking sira

ni ban enya nêmbah atur ririh
Dyan Sêsôngka tyas têguh raharja
tan gumingsir parentahe
ramanta sang pukulun
apitambêt ngecani liring
gusti dhatêng kawula
sabên-sabên rawuh
sêmune sampun graita
ngong gumati mring parêpatipun kalih
sêmune tan kaduga

malah-malah asring mêmiringi
sampun ngantya kapanjang ing tingkah
kawula dhatêng pêrpate
kadya wus wruh ing sêmu
marma ulun kêlangkung ajrih
juwêt ngambah gêdhogan
tan arja tinêmu
mendah jêng rama paduka
miyarsaa mêsthi radyan dèn patèni
kawula têkèng pêjah

sang dyah mèsêm sinamur wor dêling
nyanyêngit têmên wong Paluhômba
salah cipta tanpa gawe
pêgêl rasaning kayun
biyang ingsun nora kakêlir
ewuh apa mring sira
payo derah lampus
biyang sun pêlaur pêjah
wurung panggih lan kakang mas Damarsasi
kang lagya kawlasarsa

biyang ingsun nora pati laki
yèn tan angsal komisaris jendral
kang lagi dadya lêlakon
pinêsthi ing dewa gung
sun labuhi papa kaswasih
mêngko sun rêrêmbugan
mring kang gawe wuyung
age mara sêsajia
sêmanise tamuwan tuwan kumisi
bicara dadining prang

sêsaosa jêbat lan kêsturi
anotoa busananing priya
ni babu enya ature
nah anggèr nuwun-nuwun
nora wurung kula ngêmasi
kinêthok mring sang patya
sang dyah sabdanya rum
biyang sira mèlu apa
lara pati ingsun labuhi pribadi
wus jangjine wak mara

nora bakal wong kudu bilai
lara wirang saobahing jagad
wus pinêsthi sadurunge
pasrahna ing dewa gung
babu enya pan èsmu tangis
kagoyang wrating trêsna
mring sang rêtnaning rum
saking jrihnya yayah rena
têkèng pati nglabuhi ing manah sisip
tan wun manggih bêbaya

yèn rinasa wrating wong trêsna sih
kinêlêma ing côndragumuka
miwah dhut blêgêdabane
papa cintakanipun
ingandhêman tumêkèng pati
dadya ngrojongi karsan-
nira sang lir santun
sang dyah wus ngrasuk busana
yèn sinawang lir putri Cêmpalamanik
duk mijil sing unjana

dhasar ayu utama Sang Dèwi
Anjasmara kaot
arja sinjang cindhe jlamprang bange
kasêmêkan banguntulak pinrêsmi
niyaka hèr manik
gêbyar-gêbyar mungguh

ukêl rêja panjrah puspita mrik
acundhuk rêtna byor
pindha dewa andaru sarine
kancing manyura pindha hèr agni
sêngkang mungkung rêsmi
sinangkara madu

sêsumping mas winarjèng ron sari
akalung sutèngson
naglang murti miwah kalpikane
jumrut pêkaja mirah mênusri
gêgônda kêsturi
jêbat andon santun

ngambar sumyar mêrbuk wor kungas mrik
sêparan sung wirong
singa kasimpir lir tinrês tyase
jêbat mawar têmpur ruming sari
sarira sumrah mrik
kasmarjyèng mamrês kung

rum kang muluk binêkta ing angin
nêrajang ron gogrog
lamun jengklong sêmut bubar kabèh
gègèr ingusir kêbrontrak wangi
lalêr mencok mati
kêsangêtên arum

dêdêg jagêr-jagêr amantêsi
kuninge mêncorong
mêlok-mêlok sang dyah wêdanane
tingal kocak lir intên hèrthathit
waja gumbyar kengis
tejane ngênguwung

lathi gêsêng manise pinirit
akarya wirangrong
kadya gambar wangunan pasmone
anêlaskên karêtas lan mangsi
turah kang rinujit
pangrêngganing kidung

Anjasmara wus mijil ing jawi
nèng latar mangrimong
amarêngi purnama wulane
tawang sumilak bêntèr kang sasi
kamyat sagung dening
pratiwi kasuluh

lir raina bedane angrawit
sênêne kêlayon
lir paningal sajroning pangimpèn
maya-maya anglela kaèksi
ngrêmêmpês padaning
mangembahi santun

sumilir-silir sami ron asri
asrine winaon
sêkar-sêkar awigar gandane
kungkulan dening sang agêng brangti
mayangsêkar bali
kayoman ingkang rum

cêngkir dênta sêdhêng cumangkrami
sumuluh yèn tinon
sarêng mulat ing dyah prêmbayune
punang cêngkir mirang ngungsi ing wit
mayanira kari
tur kungkulan patut

lunging gadhung purêt duk angèksi
janggane sang sinom
sêkar pudhak sêdhêng pêmbabare
kuncup-kuncup samya bungkêr malih
myat dèwi padaning
kesisan wastra rum

thathit lidhah rêbut wor lan liring
wêkasan acêlong
manon ing sêkar pan asrêp kabèh
dadi tawa kungkulan mêmanis
myang purnama sasi
sêmune mawêlu

rêbut mêlok gumilang nglangêni
wêdana mêncorong
dhasar ayu-ayu sawantahe
wimbuh karênggèng ing busana di
malading panglungid
tan kêna winuwus

Anjasmara pinrak kursi gadhing
majang wulan awor
para cèthi angayap ngarsandhèr
babu enya ngapit kanan kering
nôngga talam rukmi
ya isi burat rum

masak rawis ingkang anisihi
gantyaning sang sinom
pêmojokan lan saput jajare
kumbala badhag lan kêpêt gadhing
gunging kang pra cèthi
ngangge-angge murub

sang kusuma angandika manis
èsêmira winor
lah ta biyang payo ywa kasuwèn
amêrpêki wong bagus kaswasih
wong dhandhing jukining
wong lumêr alurus

wong abagus sêlak mambu angin
atêmah kêmanjon
mêsthi ingsun tumêkèng layone
yèn tan panggiha padha saiki
biyang aku mati
wurung pawor têmbung

ni ban enya matur awotsari
gusti sang lir sinom
lah punapa kang ingantos anggèr
yèn kêdangon ing pangangkah gusti
mindhak juwarèhi
kêcina ing pasmun

mumpung sêpi ing pênatar gusti
sidhêm kang ponang wong
Anjasmara amèsêm dêlinge
priyè biyang yèn ingsun tinampik
angisin-isini
tan kêpadhan kayun

ni ban enya sumambung wotsari
lêrês sang lir sinom
sanès ing dyah kang kadya nah anggèr
nging paduka gusti ulun tohi
tan angambah siti
yèn nampik sang ing rum

Radyan Sôngka dhasare kaswasih
tan eca ing batos
pintên-pintên sinampar nah anggèr
tur tan tanggêl dèn labuhi pati
pirangbara ngakir
luwar sing kaswasun

sun wêtawis ramanta sang patih
dhasar mrih kadudon
awon sirnane tinundhung bae
lah sumôngga pinêrpêkan gusti
awlas ngong kêpati
dhatêng sang binagus

Anjasmara mèsêm tanpa angling
busana winaon
gya jumênêng tindak sing prênahe
ginarêbêg ing pawongan cèthi
sang dyah duk lumaris
tinon gandrung-gandrung

buntare sinjang pantês winingkis
gêndrah-gêndrah tinon
bantingan ta lir putung èsthane
mêndal-mêndal madyanira mêngkik
amanasbarani
mungaling prêmbayun

dhangah-dhangah awijang mathinthing
gilig tur mêncorong
pênuh raras ing kawiragane
dadya pangungsèn sagunging manis
ing sêparan minging
ngambar gandanya nrus

kadya murca kêdhèp nanging ngèksi
Anjasmara kaot
sang dyah mêmpêng dhasar diwasane
winangkara lir pujyan rêtna di
nadyan samya èstri
lumyak brôngta wuyung

winarnaa Radyan Damarsasi
kang lagya linakon
eca lênggah radyan nèng pangyome
nagasêkar dyan kasilir angin
kacitrèng trang rêsmi
mangêsêp ing kalbu

tan lyan ingkang kaciptèng ing galih
mung wêkasing êndon
Sang Hyang Jagad Pratingkah ing rèhe
pinuja môntra jroning sêmèdi
pinrês kyating puji
winorkên ing pandum

nging sêmangke rahadyan minantri
ing tyas sumêlang wor
maras-maras tanbuh wurcitane
mungna sang hyang jawata kang luwih
pituhokna dasih
têguhing rahayu

sampun kenging rêncana ing bumi
lyan karsyèng Suksmanon
sampun rinèh ing budi tan arjèng
hèh jawata ingkang mugi-mugi
têtêpêna dasih
mulyane pangèstu

pêrpat kalih wau kang kawarni
aturu ngêlosot
nèng sasore pucang pratingkahe
samya ngêloni badhiyang malêdhing
ngiras têngga kori
korine gumandhul

Genggongnaya brahalane kèksi
dinulu mêncongol
manthuk-manthuk ing lawang adhêpe
lindurane angrantêk sawêngi
têrkadhang nglindur mring
kali gogo yuyu

yèn wus olèh gya binêkta mulih
sêksana ginosong
wusnya matêng pinangan yuyune
niba gêblag nulya ngorok malih
sêjatine guling
iku pan anglindur

pan têrkadhang ngalindur lunga mring
pasar luru klobot
pan wus olih gya ginawa mulèh
praptènging gon gêblag turu malih
sêjatine guling
ngorok sêngur-sênggur

Anjasmara kawursitèng kawi
gandrung-gandrung ngrimong
praptèng prênahing pagêdhogane
ni mban enya lumampah ing ngarsi
duk praptèng ing kori
Genggongnaya nglindur

ngadêg wuda amêrêm mrêngingis
untunira kêrot
kêcap-kêcap anggêbêg-gêbêge
sambêl gorèng punar cècèk mênir
lodhèh gêthak giling
bêl bawang dèng jagung

ni mbok êmban anjumbul kêpati
jumbule kêcocog
gya tinampèl ing tangan cocoge
amanthuk-manthuk ambêrbês mili
gya niba aguling
ngorok sênggur-sênggur

mundhak gumyah ingkang para cèthi
kang satêngah mlengos
Sêbdapalon anggrayah lindure
sarya mêrêm anggolèki inthil
ni enya anjundhil
jondhile kêcaul

gya ginuwêl ing panganan inthil
konthole anglomproh
Sêbdapalon niba ngorok manèh
ni mbok enya sosote druwili
bêlo bêlang bêlis
niba bêsèt ngantu

Anjasmara lathinya ginigit
mengo tan arsa non
gya lumaju sang dyah ing tindake
wus kawasan sira radyan mantri
pinuju alinggih
nèng sor nagasantun

pamulunya kasonar lir sari
rarase mancorong
Anjasmara lir kinanyut tyase
kêtêg sumawur ampingan ing wit
lyan kang nagasari
sang dyah jêngêr mangu

sariranya kumutug lir agni
tanbuh solahnya wor
maras-maras nanging sênêng wonge
kêpyur-kêpyur ing galih ngêrsêpi
têbahnya watawis
lawan Damarsantun

tigang cêngkal malah nora luwih
ingantun kang pawong
namung ni mban enya sêkalihe
datan têbih lan sang liring sari
sang dyah rosing galih
lir agea gapyuk

mawur ciptanya sang agêng brangti
dhirèktur jendral nom
têka enak-enak minggu bae
nora nyapa nora anglungani
nora mobah mosik
si diparak ngarum

nora sêgu nora aningali
si komisaris nom
apa lumuh kuciwèng sêmune
ni mban matur kados duk mêmuji
wus adatnya gusti
rêmên lênguk-lênguk

Damarsôngka pitêkur datan wrin
mring sang ruming sinom
mangke nah anggèr ngong paranane
wong abagus pantês dèn dhèdhèli
tan graitèng galih
angkuhe pitambuh

ya ta radèn mantri wus udani
pinran sang lir sinom
gandanya nrus ngambar saparane
ngidid kungas amulêt ing galih
mingingnya nampêki
angêdusi arum

lir ginoyang tyasnya radyan mantri
kumênyut lêsah wor
ngangên-angên kewran ing ciptane
lunga pajêh kèndêl angêmasi
dewa kang linuwih
paran polah ulun

wus kapêngkok ing papan kasupit
adhuh pêjah ingong
kaningaya sang dyah ing dasihe
paranbaya gon ingsun ngoncati
hèh Hyang Suksmanadi
kanthinên yuswèngsun

murcita napasira wus
awor dewa kang linuwih
cêngêng sanjroning paningal
radyan kawimbuhan ing sih
hèrnawa têmpur samodra
cumbuh wantahnya lan asin

padhanging jagad kinukud
wangsul ing pêrtônggapati
lir warna sajroning kaca
manjing mring kang aningali
kumandhang pawor lan swara
suruping baskarèng wêngi

kawêngku ing astanipun
Bathara Surya kang luwih
atas Sang Hyang Dewa Surya
pangwasane Hyang Pramèsthi
jinurung sing karya puja
Hyang Manikmaya mèstuti

Manikmaya Sang Hyang Guru
padama pamujwaning sih
Hyang Nurcahya Hyang Nurrasa
rasane sampun kawingking
Dewa Ruci kang gumantya
jumênêng kêlawan dasih

sihing Suksmana Kang Luhur
kênyataan Dewa Ruci
musakani ing agêsang
jumênêng kêlawan urip
uripe sapa kang karya
tan lyan Sukmana kang luwih

lir samodra lawan alun
umbak lumembak kaèksi
ragane upama sarah
alune Hyang Dewa Ruci
kênyataan suksma-kang ingupama jêladri

golong gumulung ing ranu
upama urubing gêni
kênyataan ruci brôngta
wujude cahya lan êsir
mukswane pandam kapyarsa
manjing ing kaanan jati

tan lyan jawata kang agung
jumênêng kalawan puji
pujine kang sipat mulya
mulyane kang munpangati
kang karya sabab raharja
angarjani ing sabumi

kêrana Dyan Damarsantun
nglindhung urip ing Sukma Di
urip sajroning palastra
amati sajroning urip
angungsi ing dewa brôngta
liyêp netra sawang sasi

mung wêrana kang rinacut
têtêngêr sajroning urip
uripe wus rasa pêjah
anetra tan aningali
akêrna tan mawi myarsa
atutuk datanpa angling

gêrana datan angambu
anapas datan lumaris
ya ôngga datan subawa
namung pêrmana kang kari
sirna ingkang pôncadriya
Damarwulan angêmasi

lênyêp ing paningal samun
tingale kêlawan budi
pangucape lan wardaya
pênggandanira lan êsir
lan pangèstu kang pamyarsa
jumênêng lan Dewa Ruci

raganira kari jêtung
kang pôncadriya paningit
layung-layung ramyang raras
tansah pitêkur alinggih
Rêtna Dèwi Anjamara
dangu jumênêng sor so-


ni êmban mêrpêki gupuh
dhatêng rahadyan minantri
umatur sarya wotsêkar
tuwanku pun Damarsasi
punapa 

 aminggu radyan
tamuan nonah ratpêni


punapa ajrih sang bagus
karanta dipun ajrihi
punapa angangkah ala
paran ta mawi ngangkuhi
kinadang sinaudara
mring Prisman nur nonah gusti


Dyan Damarsôngka anjêtung
ni êmban saya ngrakêti
dyan mantri winangwang-wangwang
winungu awanti-wanti
anggèr pukulun tamuan
sèkêrtaris saking swargi


tan mosik Dyan Damarsantun
Anjasmara ngandika ris
biyang enya paranbaya
si êmban dènnya mêrpêki
suwe têmên nganggo apa
akaku rasing ati


ni enya matur wotsantun
bilih Damarwulan sakit
ginoyang minggu kewala
ingoyog-oyog tan mosik
lumampah sinung usada
gagêcêle wong akuning


mèsêm kusumaning ayu
datan sêrônta ing galih
kakêtêgnya sumyar-sumyar
kabyatan asmara brangti
sang dyah amêrpêki tandya
gêndrah-gêndrah asung brangti


sarya dhèhèm gêtir juruh
sang dyah ngasta masak rawis
sarêng cêlak gya binalang
lêlambungira tan osik
mangu tingkah pasrangkara
gandrung-gandrung asung brangti


angadêg sang ruming santun
cênthèng-cênthèng dènira ngling
angkuh têmên sira radyan
sumangkeyan wong abênthing
pinaranan nora nyapa
 kêpati-pati


a- mèh wong binanagus 

nagus
dèn sanak nora nglanggati
Dyan Sôngka minggu kewala
têksih pitêkur alinggih
kêjap-kêjèp ni mbok êmban
sang dyah tan dêranèng galih


radyan gya rinangkul gapyuk
wêntise dipun cêblèki
lambung tansah cinêthotan
Dyan Damarwulan tan osik
sang dyah apêgêl kang manah
wuwuse angasih-asih


kakang mas sapanên ingsun
ingsun Anjasmara prapti
angruwat papa cintaka
amudhar ing kawlasasih
sapa ingkang duwe trêsna
kakang kêjaba wak mami


sapa asih wong abagus
mung kadangmu ingkang prapti
mara kakang alungguha
nyanyêngit têmên wong iki
tan osik Dyan Damarwulan
nora sêgu nora mosik


Anjasmara pan èsmu luh
datan katimbangan ing sih
radyan rinangkul kang jôngga
winêngkang kang asta kalih
wus ginggang radyan gya niba
anèng ing pangkyan gumuling


sang dyah kagyat sarêng dulu
radyan napasira sêpi
kantun pêrmana kewala
ginoyang-goyang awanti
ingoyog-oyog tan glawat
gêpah sang rêtna nungkêmi


sarya andrês kang punang luh
mangsêb-mangsêb jaja wanti
kinarangulu rahadyan
ing sang dyah ing asta kering
mlasasih sêsambating dyah
kakang êmas aja mati


kakang sira yèn tan wungu
ingsun nusul angêmasi
tanpa 

 gawe ingsun gêsang
yèn tinilar wong asigit
tan dêrmane awak ingwang
kêtula-tula manah gring


wus nglilira wong abagus
sun bêktakkên masak rawis
myang wida ambar hèr mawar
kakang mara sun konyohi
ênya-ênya kakang sêpah
mêngko ingsun busanani


ban enya sumungkêm gupuh
ing pada sarya anangis
gusti-gusti awungua
wêlasa mring rinta dèwi
wanuh tanggung dika radyan
amanggihi sarya lalis


sang dyah mundhut hèr mawar wus
tansah sinurywan dyan mantri
ginuling-gulingkên radyan
katut kewala tan mosik
sêsambate Anjasmara
kakang-kakang aja mati


apan uwis basaningsun
Anjasmara nora apti
kakung liya saking dika
lalu ngarang sun lakoni
kakang-kakang aja pêjah
ingsun nora bisa kari


lah êmban enya dèn gupuh
undangên kang parpat kalih
sun takokne si kakang mas
yèn wus larane ing nguni
lah apa jêjampinira
nimban mundur sarya nangis


Palonsêbda Genggong gupuh
ginugah nora ngulisik
ambathang sarya wêwuda
ciniwêlan nora nglilir
lalu akêrot kewala
nyamuk-nyamuk sarya mringis


nimban enya tyasnya gugup
gugupe binêthot aglis
kinaro ing kèri kanan 


bingung angatut wus tangi
nimban kêbat mèlu kêbat
lamun rindhik mèlu rindhik


paringisan sambat biyung
wus praptèng ngarsa sang dèwi
sang rêtna yu angandika
paman gustinira iki
apa wus lêlaranira
angleloh kaya wong mati


apa kêsambêt sang bagus
paman tutura mring mami
umatur pun Genggongnaya
atur kawula sang dèwi
sayêktosipun punika
kang sakit kagungan mami


wontêndene gêrahipun
akungsul kagungan mami
pringsilan kesah nêmbêlas
copot kêpalane siji
ni êmban awas yèn wuda
pêrpat kalih dèn gablogi


Genggong Sêbda wus lumayu
bêbêdan anulya bali
wus awas ing gustinira
anèng ing pangkyan gumuling
datansah akapidhara
pêrpat kalih mêrbês mili


têmpahana sang lir santun
gusti kawula dyan mantri
dhasare dhasar apêsan
wimbuh kawratan ing kardi
ing mangke paduka prapta
bêkta tênung sing Bêtawi


ngandika sang ruming santun
eman-eman pinrih pati
sinobat sinaudara
radyan ingsun ajak mukti
ing mangko têmah kantaka
paran rêmbugira sami


Ki Sêbdapalon umatur
pêmanggih kawula gusti
bok inggiha jinampenan
bêsusu myang jêruk lêgi
miwah kêmiri sasomah
gêpak 

pak jêndhul padha siji


ngewani tingal sang ing rum
Dyan Sôngka winungu wanti
Anjasmara gêpah mucang
sêpah cinêcêpkên aglis
sami alathi aprana
sang dyah lathinya ginigit


kagyat Anjasmara jumbul
basakna si wong abênthing
napasira nora nana
lalidhah têka ginigit
arsa ingsun sèlèhêna
eman yèn kêbacut mati


radyan ginusur burat rum
pan sarwi winungu wanti
wus tangia sira kakang
awlasa maring ing mami
adoh elok pinaranan
wong anom têkyarsa lalis


Sinom
ya ta Dyan Damarsêsôngka
kagyat dènnya nukmèng pati
ginusur ing gôndawida
cinêcêpan sêpah wangi
sarya winungu wanti
tinangisan kandrêsan luh
napasira lumampah
sagung plawanganing budi
sampun pêpak kang ingaran pôncadriya


Rêtna Dèwi Anjasmara
duk mirsa napas lumaris
acrêp raosing wardaya
dyan tansah winungu wanti
nglilira wong abênthing
kakang ingsun apan rawuh
wêlasa mring manira
kangmas sira sun kauli
sok mulyaa muktia tilam asmara


ya ta kang mindha kunarpa
tumindak praboting urip
sira Dyan Damarsêsôngka
kang dadya kagèting pati
anrus kulunging galih
duka pidihing prêmbayun
têmahan 

 paripurna
radyan sêksana wus nglilir
kewraning tyas dènira api kêntaka


pamurcitaning wardaya
hèh jawata kang linuwih
paran ing awak manira
kêcakup putraning patih
dewa kang mugi-mugi
têtêpna pangèstuningsun
ywa ngantos kenging coba
dasihe ginebang èstri
hèh jawata kêkahna tyas kang raharja


Rêtna Dèwi Anjasmara
Dyan Sôngka winawang wanti
sarya sinuryan hèr mawar
èsmu alihan dyan mantri
amingkêd saking kêdhik
tan wrin anyundhul prêmbayun
Anjasmara anjingkat
mèsêm sarya anyablèki
iki si wong mati têka anggêlathak


mara kakang mas wungua
anggantèna masak rawis
dene iki wus agêsang
têka tan arsa alinggih
pêjah pupyèngsun kalih
sun alihan wong abagus
êndi sêpahmu kakang
sun lironane wong bênthing
sang dyah mucang sawusnya nêbda mring radyan


ênya-ênya kakang sêpah
cinêcêpkên samya lathi
amengo Dyan Damarwulan
obahnya sinangkan lirih
dhawah ing pangkyan nênggih
tan wrin kêlajuk kakêmpung
sang dyah kagyat anjola
kang jôngga sinundhang malih
ingingokkên kang mindha kunarpa kiyat


sang dyah sêksana alihan
Radyan Sêsôngka gumuling
wêdana tumibèng ja-
wonga-wonga kang marêngi
kasmêkannya 

 sang dèwi
kêlorot sang dyah agupuh
tinangkêb prêmbayunnya
dawêk katingal sêpalih
Anjasmara radyan sarêng kumêsarnya


kasmêkan wus winaonan
Dyan Sôngka ngunduri ririh
mêksih api kapidhara
radyan lambungnya pinuntir
èsmu kagyat dyan mantri
anjumbul murcitèng kalbu
hèh Suksmana kang mulya
têguhna ing tyas kang suci
hèh jawata awlasa ing titah tuwan


radyan saya kawanguran
dènira akarya sandi
adangu datanpa wêkas
pangudasmaraning galih
bok iya sun anglilir
nglindhung ing Hyang Jawata Gung
alon wungu rahadyan
sêdya lumèngsèr aririh
Anjasmara gêpah ambondhèti radyan


kakêtêgnya mawut sumyar
kumêsar raosing galih
ya ta Dyan Damar Sêsôngka
amungkur dènira linggih
tan paja mawang ngliring
pilênggahira tumungkul
Kusuma Anjasmara
sabdane angasih-asih
paranbaya angangkuhi ing wong prapta


munduran akaningaya
sira kakang mas mring mami
ywa dumèh sun êla-êla
tan sotah madhani ing sih
tan wurung ingsun mati
lamun tan kêpadhan kayun
apan sinêngguh apa
kakang sira sun parani
swarga nraka sun mati awor lan dika


kakang aja sêla-sêla
ing sasadangmu pribadi
tur môngsa kêtanggungana


yêkti sira sun labuhi
payo mukti lan mami
luwara papa kaswayun
nadyan tumêkèng pêjah
ingsun kakang anyanyèthi
Radyan Sôngka kumênyut ing manahira


myarsa sabdanirèng sang dyah
lir tinrês raosing galih
ya ta dyan arum ngandika
mas ayu uculna mami
gusti kang rada ririh
botêne kula lumayu
Anjasmara ngandika
gêndhèng-gêndhèng asung brangti
wong abagus môngsa ingsun uculêna


jêr sira wong nora trêsna
kakang marang awak mami
mêngko yèn sira lumajar
amêsthi ingsun ngêmasi
urip tanggung nèng bumi
angur binacuta ingsun
ing jawata kang mulya
wirang isin sun lakoni
wusanane wong trêsna tan linanggatan


dangu Rahadyan Sêsôngka
binondhetan mring sang dèwi
ni êmban enya sêpira
bungahe rasaning ati
sêbdene pêrpat kalih
abungah tansah gumuyu
radyan ngantos punapa
bok êndang nimbangi ing sih
ingsun uga ya anut payu kewala


witning kawula punika
gusti asêdhih kang ati
tan wontên èstri kang arsa
kêpingin arabi uwing
ing ngêndi-êndi èstri
sun takokkên nora pêthuk
kalunta kongsi kawak
durung wruh rasaning rabi
paduka dyah dèrèng wrin ugêring gêsang


bôngsa urip arêpana
sêdya

kang agawe bêcik
kabêcikan marcapada
iku ingkang anêksèni
puji mring bumi langit
puji mring kang karya pandum
namung lara myang nikmat
kang nelakkên ing dewadi
pêjah gêsang sinung lara lawan nikmat


datan kêna sininggahan
karsaning Hyang Jawata di
kadya ta titahing Suksma
sagung kang sinungan rêsmi
tan lyan muktining èstri
sampak lan wong ayu tulus
gandhang tur prangwêdana
punapa ngulatan malih
durung bae pinikir kang i i a a


Rêtna Dèwi Anjasmara
wuwuse angasih-asih
cênthèng-cênthèng nuju manah
sira kangmas Damarsasi
pêgêl rasaning ati
angkuh têmên wong abagus
bisa agawe brôngta
pinaran nora nglanggati
sumangkehan wong bagus dinama-dama


kakang kakang Damarwulan
payo marang wisma mami
mulanga tilawat Kuran
mêngko kakang ingsun ngaji
bok aja ngadi-adi
dumèh sira wong abagus
sapa wruha tyas ingwang
agêmpung kabyatan brangti
jae wana kang ati poyang-payingan


yèn manuka awak ingwang
manuk bisa ngucap janmi
kapencut mring sira kakang
satriya kang mati ragi
dhandhang netranya abrit
katuwone awak ingsun
parikan guringsing bang
senthe bang tuwuh ing wu-
lara mara kajarah dhêmên mring dika


yèn gununga awak ingwang


gunung sakilèn Sêmawis
nora wurung karungrungan
lamun tan kêpadhan ing sih
gunung wetan Sêmanggi
sun lêlawu wong abagus
mêksat trêsna kewala
kakang gununge wong Têgil
pragat jôngga wurunga sobat lan dika


gununge wong Pêjajaran
sukan krama lalu mati
yèn nora lan sira kakang
gêgununge wong Wêlèri
tan pêgat dadi ati
kangmas gununge wong Kêdhu
sok uga kêlakona
sun rewangi adol rumbing
ujar pisan lamun ingsun linanggatan


nimban umatur mring radyan
anggèr bok dipun labuhi
nadyan tumêkaning pêjah
asab lan nonah ratpêni
liman mêndhak ing srati
bêndha ijo sang binagus
tikswara mungging ing pang
jinruma wong sanagari
luwih-luwih karsanira tuwan bêsar


dandanan wus kalampahan
sang dyah panggih lan dyan mantri
tan wurung tumêkèng curah
kawula tan wurung mati
nadyan tumêkèng pati
yèn wus kêlakyan sang bagus
maos palêkat jendral
ulun tan mandhêk tumolih
sukur-sukur ing têmbe manggih raharja


pêsthi ulun bukak pasar
angadêgakên wang kongsi
Dyan Sôngka mèsêm ing driya
Genggong matur mring sang dèwi
tuwan saja kumisi
purak-purak mau lalu
dhipegang nonah bêsar
baik dhiikêt sêkali
tarik saja bawak 

 kantornya nonah mas


pêsthi bêlun timbang saja
nyang muwah sama nyang sakit
cobak sudhah tau brasa
pêsthi trak mau kumbali
tidhur dhikêstal lagi
enak ora campur slimut
pêrmain dhalêm kamar
siyang malêm makan roti
pêsthi baik punya pêrut lêkas bêsar


mèsêm Rêtna Anjasmara
ni enya gumya kêpati
ni êmban alatah-latah
Sêbdapalon angawêti
kawête dipun lirik
ini mentak sama itu
itu dhimakan enak
enak main sama ini
ini lapêr itu lama tidhak makan


nimban sosote gumrayah
sidikêpruk-kêpruk kuning
sidikêthok-kêthok jingga
anggêlathak ngajak gathik
môngsa arsaa mami
mring wong kaya rêraimu
Sêbdapalon asucap
sêbobot-bobote nyai
orang kaplak sama kapluk sudha timbang


ya ta Dyan Damarsêsôngka
binondhèt dipun ciwêli
ing Sang Dèwi Anjasmara
lêlambung dipun cêthoti
baune dèn cêblèki
linendhotan saking pungkur
sang dyah wus anêmpuh byat
sêbdanya angasih-asih
dhasar canggèh swaranya angrèndèng manah


Dyan Sôngka ing tyas kagiwang
kalênglêngan ing mêmanis
kèrêm ing samodra kilang
kabanjiran madu brangti
kapilêt ing wêwangi
goyang tinêmpuh 

 ing arum
panyiptanira radyan
wus untunge awak mami
lara pati ing pandum nora suminggah


mobah mosiking manungsa
atas karsaning Suksma di
tumindak lawan nugraha
kang murba solahing urip
ing Yanghyang Suksma Luwih
kang marna ing titahipun
roro pajuning karsa
kamulyan lawan bilai
yèn kinarsan mulya sampun sinandhingan


ing lêlakon karaharjan
sampurna kêlawan budi
yèn kinarsan ing Suksmana
bilai wus dèn sandhingi
nalar tan ngraharjani
ing nistha tindak kang luput
dêdalan rong prakara
sumandhing tan kêna gingsir
pan kinarya istilah dadining karsa


yèn manungswa tibèng mulya
dumadakan ngraharjani
ing tindak lawan utama
amêsthi Hyang Suksmana di
badhe rêntah ingkang sih
têrsôndha wus kapêngayun
yèn dasihe winênang
kinarsan ingkang bilai
tinêrsandhan ing rèh nalar kaluputan


ing mangko awak manira
manggih lêlakon tan yêkti
gingsir saking karaharjan
baya wus karsèng Suksma di
ingsun sinung bilai
dumadakan ing rèh luput
ing manah sêmang-sêmang
kagimir saliring sari
wus tan bakal tibèng cêngla kawêndaka


môngsa ingsun gingsirana
narima sinung bilai
 tan sêdya angêrsula
wus kapêngkok ing piranti
tan wurung angladèni 


ing karsanira sang ing rum
hèh sanak badan nyawa
kabèh saisining jisim
dèn agilig ing jangji aja sulaya


payo padha anarima
urip bêja lara pati
puluh-puluh sang kusuma
dadi marganing bilai
pirabara ing wuri
yèn wus kapungkur ing saur
dhêndhane kaluputan
badan nyawa dèn agilig
sukur-sukur amanggih madu srangkara


ni êmban mêrpêki gupuh
dhatêng rahadyan minantri
umatur sarya wotsêkar
tuwanku pun Damarsasi
punapa aminggu radyan
tamuan nonah ratpêni

punapa ajrih sang bagus
karanta dipun ajrihi
punapa angangkah ala
paran ta mawi ngangkuhi
kinadang sinaudara
mring Prisman nur nonah gusti

Dyan Damarsôngka anjêtung
ni êmban saya ngrakêti
dyan mantri winangwang-wangwang
winungu awanti-wanti
anggèr pukulun tamuan
sèkêrtaris saking swargi

tan mosik Dyan Damarsantun
Anjasmara ngandika ris
biyang enya paranbaya
si êmban dènnya mêrpêki
suwe têmên nganggo apa
akaku rasing ati

ni enya matur wotsantun
bilih Damarwulan sakit
ginoyang minggu kewala
ingoyog-oyog tan mosik
lumampah sinung usada
gagêcêle wong akuning

mèsêm kusumaning ayu
datan sêrônta ing galih
kakêtêgnya sumyar-sumyar
kabyatan asmara brangti
sang dyah amêrpêki tandya
gêndrah-gêndrah asung brangti

sarya dhèhèm gêtir juruh
sang dyah ngasta masak rawis
sarêng cêlak gya binalang
lêlambungira tan osik
mangu tingkah pasrangkara
gandrung-gandrung asung brangti

angadêg sang ruming santun
cênthèng-cênthèng dènira ngling
angkuh têmên sira radyan
sumangkeyan wong abênthing
pinaranan nora nyapa
 kêpati-pati

a- mèh wong binanagus nagus
dèn sanak nora nglanggati
Dyan Sôngka minggu kewala
têksih pitêkur alinggih
kêjap-kêjèp ni mbok êmban
sang dyah tan dêranèng galih

radyan gya rinangkul gapyuk
wêntise dipun cêblèki
lambung tansah cinêthotan
Dyan Damarwulan tan osik
sang dyah apêgêl kang manah
wuwuse angasih-asih

kakang mas sapanên ingsun
ingsun Anjasmara prapti
angruwat papa cintaka
amudhar ing kawlasasih
sapa ingkang duwe trêsna
kakang kêjaba wak mami

sapa asih wong abagus
mung kadangmu ingkang prapti
mara kakang alungguha
nyanyêngit têmên wong iki
tan osik Dyan Damarwulan
nora sêgu nora mosik

Anjasmara pan èsmu luh
datan katimbangan ing sih
radyan rinangkul kang jôngga
winêngkang kang asta kalih
wus ginggang radyan gya niba
anèng ing pangkyan gumuling

sang dyah kagyat sarêng dulu
radyan napasira sêpi
kantun pêrmana kewala
ginoyang-goyang awanti
ingoyog-oyog tan glawat
gêpah sang rêtna nungkêmi

sarya andrês kang punang luh
mangsêb-mangsêb jaja wanti
kinarangulu rahadyan
ing sang dyah ing asta kering
mlasasih sêsambating dyah
kakang êmas aja mati

kakang sira yèn tan wungu
ingsun nusul angêmasi
tanpa gawe ingsun gêsang
yèn tinilar wong asigit
tan dêrmane awak ingwang
kêtula-tula manah gring

wus nglilira wong abagus
sun bêktakkên masak rawis
myang wida ambar hèr mawar
kakang mara sun konyohi
ênya-ênya kakang sêpah
mêngko ingsun busanani

ban enya sumungkêm gupuh
ing pada sarya anangis
gusti-gusti awungua
wêlasa mring rinta dèwi
wanuh tanggung dika radyan
amanggihi sarya lalis

sang dyah mundhut hèr mawar wus
tansah sinurywan dyan mantri
ginuling-gulingkên radyan
katut kewala tan mosik
sêsambate Anjasmara
kakang-kakang aja mati

apan uwis basaningsun
Anjasmara nora apti
kakung liya saking dika
lalu ngarang sun lakoni
kakang-kakang aja pêjah
ingsun nora bisa kari

lah êmban enya dèn gupuh
undangên kang parpat kalih
sun takokne si kakang mas
yèn wus larane ing nguni
lah apa jêjampinira
nimban mundur sarya nangis

Palonsêbda Genggong gupuh
ginugah nora ngulisik
ambathang sarya wêwuda
ciniwêlan nora nglilir
lalu akêrot kewala
nyamuk-nyamuk sarya mringis

nimban enya tyasnya gugup
gugupe binêthot aglis
kinaro ing kèri kanan
bingung angatut wus tangi
nimban kêbat mèlu kêbat
lamun rindhik mèlu rindhik

paringisan sambat biyung
wus praptèng ngarsa sang dèwi
sang rêtna yu angandika
paman gustinira iki
apa wus lêlaranira
angleloh kaya wong mati

apa kêsambêt sang bagus
paman tutura mring mami
umatur pun Genggongnaya
atur kawula sang dèwi
sayêktosipun punika
kang sakit kagungan mami

wontêndene gêrahipun
akungsul kagungan mami
pringsilan kesah nêmbêlas
copot kêpalane siji
ni êmban awas yèn wuda
pêrpat kalih dèn gablogi

Genggong Sêbda wus lumayu
bêbêdan anulya bali
wus awas ing gustinira
anèng ing pangkyan gumuling
datansah akapidhara
pêrpat kalih mêrbês mili

têmpahana sang lir santun
gusti kawula dyan mantri
dhasare dhasar apêsan
wimbuh kawratan ing kardi
ing mangke paduka prapta
bêkta tênung sing Bêtawi

ngandika sang ruming santun
eman-eman pinrih pati
sinobat sinaudara
radyan ingsun ajak mukti
ing mangko têmah kantaka
paran rêmbugira sami

Ki Sêbdapalon umatur
pêmanggih kawula gusti
bok inggiha jinampenan
bêsusu myang jêruk lêgi
miwah kêmiri sasomah
gêpak pak jêndhul padha siji

ngewani tingal sang ing rum
Dyan Sôngka winungu wanti
Anjasmara gêpah mucang
sêpah cinêcêpkên aglis
sami alathi aprana
sang dyah lathinya ginigit

kagyat Anjasmara jumbul
basakna si wong abênthing
napasira nora nana
lalidhah têka ginigit
arsa ingsun sèlèhêna
eman yèn kêbacut mati

radyan ginusur burat rum
pan sarwi winungu wanti
wus tangia sira kakang
awlasa maring ing mami
adoh elok pinaranan
wong anom têkyarsa lalis

ya ta Dyan Damarsêsôngka
kagyat dènnya nukmèng pati
ginusur ing gôndawida
cinêcêpan sêpah wangi
sarya winungu wanti
tinangisan kandrêsan luh
napasira lumampah
sagung plawanganing budi
sampun pêpak kang ingaran pôncadriya

Rêtna Dèwi Anjasmara
duk mirsa napas lumaris
acrêp raosing wardaya
dyan tansah winungu wanti
nglilira wong abênthing
kakang ingsun apan rawuh
wêlasa mring manira
kangmas sira sun kauli
sok mulyaa muktia tilam asmara

ya ta kang mindha kunarpa
tumindak praboting urip
sira Dyan Damarsêsôngka
kang dadya kagèting pati
anrus kulunging galih
duka pidihing prêmbayun
têmahan paripurna
radyan sêksana wus nglilir
kewraning tyas dènira api kêntaka

pamurcitaning wardaya
hèh jawata kang linuwih
paran ing awak manira
kêcakup putraning patih
dewa kang mugi-mugi
têtêpna pangèstuningsun
ywa ngantos kenging coba
dasihe ginebang èstri
hèh jawata kêkahna tyas kang raharja

Rêtna Dèwi Anjasmara
Dyan Sôngka winawang wanti
sarya sinuryan hèr mawar
èsmu alihan dyan mantri
amingkêd saking kêdhik
tan wrin anyundhul prêmbayun
Anjasmara anjingkat
mèsêm sarya anyablèki
iki si wong mati têka anggêlathak

mara kakang mas wungua
anggantèna masak rawis
dene iki wus agêsang
têka tan arsa alinggih
pêjah pupyèngsun kalih
sun alihan wong abagus
êndi sêpahmu kakang
sun lironane wong bênthing
sang dyah mucang sawusnya nêbda mring radyan

ênya-ênya kakang sêpah
cinêcêpkên samya lathi
amengo Dyan Damarwulan
obahnya sinangkan lirih
dhawah ing pangkyan nênggih
tan wrin kêlajuk kakêmpung
sang dyah kagyat anjola
kang jôngga sinundhang malih
ingingokkên kang mindha kunarpa kiyat

sang dyah sêksana alihan
Radyan Sêsôngka gumuling
wêdana tumibèng ja-
wonga-wonga kang marêngi
kasmêkannya sang dèwi
kêlorot sang dyah agupuh
tinangkêb prêmbayunnya
dawêk katingal sêpalih
Anjasmara radyan sarêng kumêsarnya

kasmêkan wus winaonan
Dyan Sôngka ngunduri ririh
mêksih api kapidhara
radyan lambungnya pinuntir
èsmu kagyat dyan mantri
anjumbul murcitèng kalbu
hèh Suksmana kang mulya
têguhna ing tyas kang suci
hèh jawata awlasa ing titah tuwan

radyan saya kawanguran
dènira akarya sandi
adangu datanpa wêkas
pangudasmaraning galih
bok iya sun anglilir
nglindhung ing Hyang Jawata Gung
alon wungu rahadyan
sêdya lumèngsèr aririh
Anjasmara gêpah ambondhèti radyan

kakêtêgnya mawut sumyar
kumêsar raosing galih
ya ta Dyan Damar Sêsôngka
amungkur dènira linggih
tan paja mawang ngliring
pilênggahira tumungkul
Kusuma Anjasmara
sabdane angasih-asih
paranbaya angangkuhi ing wong prapta

munduran akaningaya
sira kakang mas mring mami
ywa dumèh sun êla-êla
tan sotah madhani ing sih
tan wurung ingsun mati
lamun tan kêpadhan kayun
apan sinêngguh apa
kakang sira sun parani
swarga nraka sun mati awor lan dika

kakang aja sêla-sêla
ing sasadangmu pribadi
tur môngsa kêtanggungana
yêkti sira sun labuhi
payo mukti lan mami
luwara papa kaswayun
nadyan tumêkèng pêjah
ingsun kakang anyanyèthi
Radyan Sôngka kumênyut ing manahira

myarsa sabdanirèng sang dyah
lir tinrês raosing galih
ya ta dyan arum ngandika
mas ayu uculna mami
gusti kang rada ririh
botêne kula lumayu
Anjasmara ngandika
gêndhèng-gêndhèng asung brangti
wong abagus môngsa ingsun uculêna

jêr sira wong nora trêsna
kakang marang awak mami
mêngko yèn sira lumajar
amêsthi ingsun ngêmasi
urip tanggung nèng bumi
angur binacuta ingsun
ing jawata kang mulya
wirang isin sun lakoni
wusanane wong trêsna tan linanggatan

dangu Rahadyan Sêsôngka
binondhetan mring sang dèwi
ni êmban enya sêpira
bungahe rasaning ati
sêbdene pêrpat kalih
abungah tansah gumuyu
radyan ngantos punapa
bok êndang nimbangi ing sih
ingsun uga ya anut payu kewala

witning kawula punika
gusti asêdhih kang ati
tan wontên èstri kang arsa
kêpingin arabi uwing
ing ngêndi-êndi èstri
sun takokkên nora pêthuk
kalunta kongsi kawak
durung wruh rasaning rabi
paduka dyah dèrèng wrin ugêring gêsang

bôngsa urip arêpana
sêdyakang agawe bêcik
kabêcikan marcapada
iku ingkang anêksèni
puji mring bumi langit
puji mring kang karya pandum
namung lara myang nikmat
kang nelakkên ing dewadi
pêjah gêsang sinung lara lawan nikmat

datan kêna sininggahan
karsaning Hyang Jawata di
kadya ta titahing Suksma
sagung kang sinungan rêsmi
tan lyan muktining èstri
sampak lan wong ayu tulus
gandhang tur prangwêdana
punapa ngulatan malih
durung bae pinikir kang i i a a

Rêtna Dèwi Anjasmara
wuwuse angasih-asih
cênthèng-cênthèng nuju manah
sira kangmas Damarsasi
pêgêl rasaning ati
angkuh têmên wong abagus
bisa agawe brôngta
pinaran nora nglanggati
sumangkehan wong bagus dinama-dama

kakang kakang Damarwulan
payo marang wisma mami
mulanga tilawat Kuran
mêngko kakang ingsun ngaji
bok aja ngadi-adi
dumèh sira wong abagus
sapa wruha tyas ingwang
agêmpung kabyatan brangti
jae wana kang ati poyang-payingan

yèn manuka awak ingwang
manuk bisa ngucap janmi
kapencut mring sira kakang
satriya kang mati ragi
dhandhang netranya abrit
katuwone awak ingsun
parikan guringsing bang
senthe bang tuwuh ing wu-
lara mara kajarah dhêmên mring dika

yèn gununga awak ingwang
gunung sakilèn Sêmawis
nora wurung karungrungan
lamun tan kêpadhan ing sih
gunung wetan Sêmanggi
sun lêlawu wong abagus
mêksat trêsna kewala
kakang gununge wong Têgil
pragat jôngga wurunga sobat lan dika

gununge wong Pêjajaran
sukan krama lalu mati
yèn nora lan sira kakang
gêgununge wong Wêlèri
tan pêgat dadi ati
kangmas gununge wong Kêdhu
sok uga kêlakona
sun rewangi adol rumbing
ujar pisan lamun ingsun linanggatan

nimban umatur mring radyan
anggèr bok dipun labuhi
nadyan tumêkaning pêjah
asab lan nonah ratpêni
liman mêndhak ing srati
bêndha ijo sang binagus
tikswara mungging ing pang
jinruma wong sanagari
luwih-luwih karsanira tuwan bêsar

dandanan wus kalampahan
sang dyah panggih lan dyan mantri
tan wurung tumêkèng curah
kawula tan wurung mati
nadyan tumêkèng pati
yèn wus kêlakyan sang bagus
maos palêkat jendral
ulun tan mandhêk tumolih
sukur-sukur ing têmbe manggih raharja

pêsthi ulun bukak pasar
angadêgakên wang kongsi
Dyan Sôngka mèsêm ing driya
Genggong matur mring sang dèwi
tuwan saja kumisi
purak-purak mau lalu
dhipegang nonah bêsar
baik dhiikêt sêkali
tarik saja bawak kantornya nonah mas

pêsthi bêlun timbang saja
nyang muwah sama nyang sakit
cobak sudhah tau brasa
pêsthi trak mau kumbali
tidhur dhikêstal lagi
enak ora campur slimut
pêrmain dhalêm kamar
siyang malêm makan roti
pêsthi baik punya pêrut lêkas bêsar

mèsêm Rêtna Anjasmara
ni enya gumya kêpati
ni êmban alatah-latah
Sêbdapalon angawêti
kawête dipun lirik
ini mentak sama itu
itu dhimakan enak
enak main sama ini
ini lapêr itu lama tidhak makan

nimban sosote gumrayah
sidikêpruk-kêpruk kuning
sidikêthok-kêthok jingga
anggêlathak ngajak gathik
môngsa arsaa mami
mring wong kaya rêraimu
Sêbdapalon asucap
sêbobot-bobote nyai
orang kaplak sama kapluk sudha timbang

ya ta Dyan Damarsêsôngka
binondhèt dipun ciwêli
ing Sang Dèwi Anjasmara
lêlambung dipun cêthoti
baune dèn cêblèki
linendhotan saking pungkur
sang dyah wus anêmpuh byat
sêbdanya angasih-asih
dhasar canggèh swaranya angrèndèng manah

Dyan Sôngka ing tyas kagiwang
kalênglêngan ing mêmanis
kèrêm ing samodra kilang
kabanjiran madu brangti
kapilêt ing wêwangi
goyang tinêmpuh ing arum
panyiptanira radyan
wus untunge awak mami
lara pati ing pandum nora suminggah

mobah mosiking manungsa
atas karsaning Suksma di
tumindak lawan nugraha
kang murba solahing urip
ing Yanghyang Suksma Luwih
kang marna ing titahipun
roro pajuning karsa
kamulyan lawan bilai
yèn kinarsan mulya sampun sinandhingan

ing lêlakon karaharjan
sampurna kêlawan budi
yèn kinarsan ing Suksmana
bilai wus dèn sandhingi
nalar tan ngraharjani
ing nistha tindak kang luput
dêdalan rong prakara
sumandhing tan kêna gingsir
pan kinarya istilah dadining karsa

yèn manungswa tibèng mulya
dumadakan ngraharjani
ing tindak lawan utama
amêsthi Hyang Suksmana di
badhe rêntah ingkang sih
têrsôndha wus kapêngayun
yèn dasihe winênang
kinarsan ingkang bilai
tinêrsandhan ing rèh nalar kaluputan

ing mangko awak manira
manggih lêlakon tan yêkti
gingsir saking karaharjan
baya wus karsèng Suksma di
ingsun sinung bilai
dumadakan ing rèh luput
ing manah sêmang-sêmang
kagimir saliring sari
wus tan bakal tibèng cêngla kawêndaka

môngsa ingsun gingsirana
narima sinung bilai
 tan sêdya angêrsula
wus kapêngkok ing piranti
tan wurung angladèni
ing karsanira sang ing rum
hèh sanak badan nyawa
kabèh saisining jisim
dèn agilig ing jangji aja sulaya

payo padha anarima
urip bêja lara pati
puluh-puluh sang kusuma
dadi marganing bilai
pirabara ing wuri
yèn wus kapungkur ing saur
dhêndhane kaluputan
badan nyawa dèn agilig
sukur-sukur amanggih madu srangkara

