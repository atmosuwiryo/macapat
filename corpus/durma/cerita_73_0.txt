kunêng tindakira Pangran Rawisrêngga
gênti ingkang kawarni
samadyaning wana
wontên andaka dibya
gêng luhur galak ngajrihi
pindha dirada
sungu panjang anglungid

cêmêng buntal suku pancal kapat pisan
ponang andaka srênggi
nèng sêlaning arga
megung ngandhaping  gurda
sato lyan tan ana wani
warak myang sima
andanu samya nêbih

sênuk mèmrèng kancil lan kidang mênjangan
gusis ing kanan kering
datan purun cêlak
ing andaka kêng galak
sadhenga mara binêrik
warak kapurak
macan dèn incim-incim

najan sami banthèng datan purun cêlak
ingkang andaka srênggi
mrih margining lena
myang jalma datan ana
wong ing pagunungan wingwrin
kang marga pêjah
gawat anglaliwati

tindakira wau sang raja pinutra
tan ana baya kèksi
nasak wanapringga
urut iring ancala
tilas marga rungkud awrit
datan kaetang
ingkang kaciptèng galih

namung garwa Kusuma Côndrakirana
trêsnanira kalingling
Sang Dèwi Onêngan
tan pêgat minta raryan
têrkadhang ginondhong gênti
mring para kadang
rêreyongan samargi

Ki Prasônta mulat margi langkung gawat
gya matur mring Dyan Panji
dhuh gusti sumôngga
ngupados marga liya
punika sêmune wêrit
wus datan kambah
kados wontên kang mawi

lêpat begal inggih sato sami galak
dadya pêjah kang margi
Dyan Panji ngandika
sokur kakang onoa
buron galak kang mrih pati
miwah wong begal
yèn ingsun tan kêpanggih

iya lawan adhimu Côndrakirana
ingsun plaur ngêmasi
ya ta kêng andaka
kang megung soring gurda
amambêt gandaning jalmi
kagèt janggirat
tangi dènira guling

bêkas-bêkos mulat marang kering kanan
sigra awas ningali
yèn wontên satriya
lêlampah rantab-rantab
kêng banthèng micarèng ati
iki manungsa
liwat pasaban mami

apa nora wêruh yèn marga wus pêjah
dene asugih wani
baya gege lena
lah iya ayonana
sira mati dening mami
ponang andaka
krora giro netyandik

nujah kisma anggambul wit plasa rêbah
buntutira kumitir
ngawêt giro gibrah
nandêr mring rajaputra
pra kadeyan awas ngèksi
wontên andaka
darpa nandêr mangincih

aprayitna majêng ngarsaning dyan putra
pêksa nanggulang wèsthi
Sang Dèwi Onêngan
ginendhong mring Prasônta
binêkta ngungsi atêbih
Ki Lurah Bancak
amènèk wrêksa mêncit

sarwi nguwuh lah mrenea banthèng bêlang
ênggon ingsun wus inggil
ya ta kêng andaka
kêparêng dènnya liwat
soring Ki Cêkruk kang mêncit
wrêksa ginudag
orêg mèh sol ingkang wit

sadulumur ngêthapêl langkung jrihira
minta tulung jlah-jêlih
tansah apêntiyungan
kirang kêdhik mèh sêmpal
pang wrêksa kang dèn emploki
Ki Lurah Bancak
mrêm mêlik kêthip-kêthip

kang andaka anrajang para kadeyan
tinadhahan tan gingsir
Dyan Jayamiruta
panggah banthèng cinandhak
kêng singat agobag-gabig
narik curiga
banthèng ginoco wanti

tan tumama kêlangkung ing têguhira
radyan ginudag kuntit
Radèn Carangwaspa
têtulung narik katga
ginoco banthèng tan osik
Dyan Jayèngrana
miwah Dyan Wukirsari

sarêng nrajang kêng andaka linarihan
tan ana kang nêdhasi
banthèng saya krura
mamuk kagila-gila
dyan tiga siningat kuntit
sami malêsat
mangsah Dyan Jayèngpati

banthèng nêmpuh tinadhahan sungunira
cinandhak ngasta kalih
dêdrêg maputêran 
dêdêl-dinêdêl panggah
banthêng binithi tan osik
sênsaya galak
Rahadèn Jayèngpati

kuwalahên ingungkil kongkal kabuncang
Radèn Punta nulungi
andaka pinapag
radyan binijig panggah
siningat kuwat tan rêpit
banthèng cinandhak
kêng singat gobag-gabig

sru binithi andaka datan wigatya
banthèng saya krora ngrik
angantêp kang rosa
wau Rahadèn Punta
binêrik kungkal tininggil
binuwang kentas
bêndu Dyan Wanèngpati

kadangira sami kêplajêng sêdaya
dening andaka srênggi
gya mênthang gandhewa
jêng kyai sarotama
tuhu jêmparing linuwih
banthèng sinipat
pathakira ngênèni

kawatgata banthèng pêjah kapisanan
gumabrug tibèng siti
kuwônda gya sirna
ya ta babar manungsa
bagus prakosa ngajrihi
dêdêg nung sarat
godhèg rawis sungsun tri

wastanira Rahadèn Malangsumerang
mangsuli witing nguni
rahadèn pranyata
atmanirèng pandhita
pêrtapan Sampora ardi
wiku sudibya
têngranira sang rêsi

Panêmbahan Sidikpêrmana minulya
tuhu pandhita luwih
trus paningalira
sidik ing pangandika
sêbarang cinipta dadi
mandi kang sêbda
tan kenging ginêgampil

mila radyan kenging ing papa cintraka
warni andaka srênggi
pan kenging upata-
nirèng rama sang tapa
mangkya wus mulya kêng warni
sangking satriya
lêlana nèng wanadri

Radèn Malangsumerang sru sukèng manah
ruwat cintrakèng dhiri
lir latri lêlampah 
kapêthuk ngabor mubyar
kêlangkung padhanging galih
sêdya marêka
mring satriya kêng prapti

sru mangrêpa ing tanduk tansah noraga
dhadhap dènnya lumaris
sang raja pinutra
ngungun banthèng sirnanya
pra kadang wus ngumpul sami
marêk ing ngarsa-
nira Dyan Wanèngpati

Dyah Onêngan prapta gya nungkêmi pada
sarwi alara nangis
ketang marmèng raka
dènira mêntas yuda
lawan kang andaka srênggi
myang Lurah Bancak
wus tumurun sangking wit

dhatêngira Rahadèn Malangsumerang
sru mabukuh nèng wuri-
ning kang pra kadeyan
kagèt sang narpaputra
kadeyan anolèh sami
Dyan Rawisrêngga
sêbdanira amanis

sira sapa satriya kang lagi prapta
kagèt ingsun ningali
dening tanpa sangkan
ana têngahing wana
sirnaning banthèng kang mati
sira ge prapta
tan duga roning wèni

Rahadèn Malangsumerang
matur sarya awotsari
dhuh gusti sang maha dibya
dêlape ingkang mêstani
Malangsumerang mami
sayêkti amba sang ulun
ingkang warni andaka
kenging cintrakaning bumi
wit ngupatan dhatêng pun rama sang tapa

dene sudarma kawula
Pandhita Sampora ardi
ngran Wiku Sidikpêrmana
ngungun sang narendra siwi
myarsa turnya kang prapti
miwah kadeyan sêdarum
ngungun sru kaebatan
myat kang mêntas mindha warni
dibyanira duk mêksih mujud andaka

galak atêguh kagila
Ki Sadulumur mêrpêki
dhatêng Dyan Malangsumerang
angling sarwi jawil-jawil
kalingane kiyai
dika ingkang apêpunuk
sungu galak kaliwat
mèh thithik ingwang ngêmasi
tiba sangking ing wrêksa  andika gudag

reyang pan lagi uninga
gadhungan banthèng puniki
kang lumrah pan namung macan
ana gadhungane ugi
nêdha andika kyai
dadi malih andaka gung
manirarsa uninga
rekane asalin warni
paran sangking buntut punapa sing sirah

mèsêm kang para kadeyan
Dyan Sumerang sêbdanya ris
ki lurah yêkti manira
wit dadya andaka srênggi
murang kramèng sudarmi
rèh gadhungan tan sumurup
tan wegya malih dadya
tanbuh karsaning dewa di
manthuk-manthuk Ki Cêkruk gumun ing manah

wau Dyan Gagakpêrnala
mring kang prapta manêmbrami
nuwun kang sinungan sêbda
miwah pra kadeyan sami
nêmbrama gênti-gênti
Dyan Sumerang tansah nuwun
malih sang rajaputra
pangandikanira manis
hèh Sumerang paran wit kênèng supata

sira marang ramanira
kang sinung sêbda ngabêkti
dhuh gusti marma kawula
mring yayah dèn supaosi
lêpat amba pribadi
wantu mêksih rare ulun
kathah wulanging rama
kasantikan ulah jurit
karêmênên dasih ngèdhèng kaprawiran

bungah ginunggung ing kathah
angsring angayon-ayoni
puthut wêwasi ing arga
kang sami ulah kasêktin
kawula tanpa tandhing
pan kalajêng arda ulun
sangking kiranging mêngsah
ngantya ambêbegal mami
tan mrih brana tan lyan mêntarkên kadibyan

ngantya mêjahi pasaban
kêkês pra cantrik wêwasi
pun bapa sangêt dukanya
titamba datan mêrduli
ulun dipun wêstani
kadya banthèng murang tutur
sêksana amba dadya
andaka angadhang margi
pan alami têmahan panggih paduka

sampuna jêng gusti prapta
angruwat cintraka mami
kados kêlajêng patikbra
dadya andaka  salami
nêbda sang rajasiwi
bênêr ramanta sang wiku
dudu tingkahing titah
ngumbar arda murang niti
sayêktine wong kêng ulah kasantikan

mung dadya srananing gêsang
nyalangi jabaning pêsthi
tan kêna ingandêlêna
kêsiku ing bêthara di
pratingkah gêdhag-gêdhig
sêpira karosanipun
pan mêksih kuwat nalar
kang tan nimpang ing sastra di
Dyan Sumerang wrin sêbda sang narpaputra

tumungkul sangêt jrihira
ngandika malih Dyan Panji
paran mêngko karêpira
sira wus têmahan jati
Dyan Sumerang turnya ris
mangrêpa saha wotsantun
gusti sang maha dibya
yèn parêng ambarsa ngabdi
mring paduka manglêbur tilasing pada

sêdya amalês kawula
ruwate cintrakèng dhiri
sangking gusti sang sudibya
kunjuka kêng pati urip
mring paduka jêng gusti
lêpating dasih pukulun
pun patik nilakrama
dêlape kêdah udani
mring paduka gusti asaling satriya

ing ngajêng pundi sinêdya
sintên pinudya ing wangi
ngandika Dyan Rawisrêngga
yayi gon ingsun ngarani
bangêt tarima mami
sirarsa milu maring sun
sêdya malês kraharjan
tinrimoa ing dewa di
sira arsa wêruh ing wijil manira

sêka nêgara Jênggala
atmane sri narapati
têngran Kuda Rawisrêngga
de kabèh satriya iki
sadulur ingsun sami
dening ta panêdyaningsun
dhapur ngupaya garwa
putri adi ing Kadhiri
lunga nglangut awit rada pêputungan

pan wus jinarwa sêdaya
nêlas saniskara ngênting
dhatêng Dyan Malangsumerang
wiwitan malah mungkasi
ngungun kang sinung uning
Dyan Sumerang nêmbah matur
dhatêng sang rajaputra
dhuh gustiningsun sang pêkik
yèn mêngkatên gusti sun aturi tindak

dhatêng dhepoke pun bapa
pêrtapan Sampora ardi
têrkadhang sagêd pun rama
amadhangakên kang galih
ing adat ragi têsdik
de garwa dalêm Dyah Galuh
dèrèng tamtu kang pêrnah
mundhut pitêdah sang rêsi
kalihdene gusti prakawis patikbra

paduka ywa kêtanggêlan
paring pitulung mring mami
gusti mundhutna apsama
lêpat amba mring sudarmi
ngandika sang pinanji
mring kang raka Radèn Wirun
lah kakang Jayèngrana
paran pêryogane iki
ing ature si yayi Malangsumerang

sun pinrih marang pêrtapan
tatêmu lawan sang rêsi
matur Radèn Jayèngrana
jêng paran langkung prayogi
tindak tuwan ngulati
kantênan ingkang jinujug
Jêng Radyan Rawisrêngga
kêlangkung lêganing galih
nulya tindak sêdya mring ardi Sampora

Rahaden Malangsumerang
nèng ngarsa atêdah margi
lan pêrapat kalihira
pra kadeyan tansèng wuri
kunêng Rahadèn Panji
gênti malih kang winuwus
pulo ing tanah sabrang
nênggih Maguwa nêgari
ratu agung ing sabrang tan ana madha

amarentah sami nata
jêjulukira nêrpati
Mraja Klana Sewandana
ya Jayapamuja Aji
kalih atus nêgari
kang kabawah ing sang prabu
Siak Ngacih ing Padhang
Bonjok Minangkabo nagri
Lampung Siyêm nagri Banjar Sokadana

Lipuru Butun ing Dhayak
ing Ambon Mêkasar Bugis
Kêrnate Bandhan Saparwa
Madhêndha Magada nagri
kêng kathah  tan kawarni
dene ta pêngagêngipun
kang minôngka wêdana
Madhêndha Magada Aji
ginadhuhan kulisèning para raja

tuhu andêl sri kalihnya
ing Sang Kêlana Nêrpati
wau Sang Prabu Madhêndha
ngran Pujangkara Sang Aji
pêrnah paman nêrpati
mring Sewandana Sang Prabu
narendra ing Magada
ngran Surapêrmuja Aji
pan kapêrnah raka mring Risang Kalana

malih raja andêling prang
sasorannya nata kalih
wau Sang Prabu Mêkasar
ngran Kraèng Pragora Aji
digdaya ing ajurit
ing dharat miwah prang laut
lan ing Bugis Narendra
ngran Mraja Dhaèng Maluwi
julig ing prang ing sabrang tos tau-tatal

anracak gunging pra raja
sami digdayèng ajurit
mila wong agung Maguwa
saya kèringan ing bumi
pra andêl mitadosi
gilig ing pakarya kêmbul
pamoting praja wira
pamungkasing bicara di
Radèn Patih Kêlana Jayapuspita

tuhu arining narendra
pinardi ulah utami
anjum pêrdatèng wikara
marentah ing nungsa bumi
trus kapratignyan ngênting
titih pasah ngagal alus
wadyabala Maguwa
sêdaya langkung jrih asih
mring Dyan Patih Jayapuspita mong dana

wadya Maguwa nêgari
akathah warnining bôngsa
tanpa wilangan kathahe
sêkèt mliyun prajuritnya
kêjawi pra dipatya
miwah wadyaning pra ratu
myang para mantri samara

tuhu agêng kang nêgari
Ngatasangin tanpa timbang
kagiri-giri kratone
pranyata ambaudhêndha
kèringan pramudita
tuhu narendra pinunjul
dibya sêkti kinawasa

istrijad kasosrèng bumi
kêkês ingkang parangmuka
lyan nungkul tan lawan prange
atur prêsèn kumawula
mring Sang Prabu Maguwa
brana miwah putri ayu
tuhu Sang Sri Sewandana

putraning pandhita luwih
Sang Rêsi Bramanakôndha
ngarga Jêmbangan dhepoke
tatiga sêdhèrèkira
kênya dwi kakung juga
kang priya warnanya bagus
ya Radèn Jayapuspita

kang ngiras kinarya patih
ya Dyan Klana Tunjungseta
kang putri endah warnane
Sang Dyah Têgaron kêng wêdrah
ayu manis sêmbada
wiraga gandês ing têmbung
kang anèm Sang Dyah Wêrdeya

nglungid gandhang karya brangti
bambang awak pamulunya
jagêr-jagêr pangadêge
sang dyah kalih sêdhêng môngsa
ngangkat birainira
nging dèrèng krama sang ayu
karsaning raka sang nata

ngêntosi sri narapati
pranyata Prabu Maguwa
dèrèng adarbe patmine
mangkya Sri Jayapamuja
anggalih arsa krama
mirêng pawarta sang prabu
yèn ing pulo tanah Jawa

nêgari ing Bauwarni
sang nata darbe atmaja
wanodya endah warnane
têngran Dyah Kumudaningrat
pan arsa linayaran
ngiras karsanya sang prabu
angradin ing nungsa Jawa

kinarya pêpucuk jurit
yèn wangsul panglamarira
sokur kêtampèn sêrate
dhasar sinêdya akrama
sêmana wus aminta
duta bêkta sêratipun
wau Sang Prabu Magada

sawadya layar mring Jawi
sri narendra ing Maguwa
wusnya caraka budhale
kang raka Rajèng Magada
gya nungkak saha bala
layar mring rat Jawi daut
kang têngga praja pininta

sêdasa mliyun prajurit
lawan raja tigang dasa
sanèsnya dhèrèk sang katong
risang dyah kalih binêkta
biyada kawan dasa
sacèthi pawonganipun
kêbut dhatêng nungsa Jawa

niskara datan kawarni
sri narendra ing Maguwa
wus ngancik Jawi tlatahe
myang sawadyabalanira
makuwon rakit kitha
nèng muara lèpèn Dhadhung
tinata bitinganira

sangking kathahing wadya ji
bêlabar lir tasik bêna
ngèbêki pasir wukire
andhêsêk mring desa-desa
tampingan Bauwarna
gègèr jalmanya sumawur
jrih mulat untabing bala

wau Sang Magada Aji
lampahira sampun prapta
nagri Ngurawan sang katong
kocap wus katur sêdaya
sarèhira dinuta
ya ta wau jêng sang prabu
Maha Sri Lêmbupangaran

langkung kampita ing galih
sarêng kang putra linamar
Sang Dyah Kumuda sang sinom
dening kêlangkung lênggana
tinantun datan arsa
dadya kang duta tinanggung
sinandèn sarèh kewala

Surapêrmuja Sang Aji
taksih anganti kewala
têrangirèng wangsulane
tugur anèng Bauwarna
sajawining nêgara
kunêng gênti kang winuwus
ywantên babakan carita

pêrtapan Sampora ardi
Bêgawan Sidikpêrmana
tuhu pandhita kinaot
trus tingal sidik ing sêbda
istijrad ing sakarsa
mandi ing sasêbdanipun
dadi barang kang cinipta

tuhu wus mungkur ing pati
angrasuk wisening Ywang
tan kewran ing ajur ajèr
piniji ing Suksmantaya
kinasihan ing dewa
dadya paguron pra wiku
tekat pandênging kamuksan

kathah kêng cantrik wêwasi
manguyu kang puruhita
dhatêng sang pandhita kaot
tigang atus winatara
andhèrèk maratapa
arja ing Sampora gunung
asri rakiting prêtapan

lir kayanganing dewa di
dhepokira sang pandhita
pêpujan saniskarane
ngajênging sanggar sinungan
botrawi midêr pelag
kinubêngan ing wrat santun
pêpak ingkang sasêkaran

kêng soka ayom ngayêmi
kênonga kalak cêpaka
sridênta kanigarane
anjrah têpining talaga
lèn trate bang myang seta
sêdhênge ambabar santun
asri tinub ing brêmana

kapuwanan gandanya mrik
ngajênging tlaga gapura
kubêng banon capurine
gya pasowan pêcabakan
goning cantrik umarak
kiwa têngên pondhok pênuh
dhepoking wasi jêjanggan

papêthetanira asri
sêparan-paran kêng tirta
anjog ing jurang gumrènjèng
pêpèrèng sukuning arga
juwawut jali gaga
gênggêng gandum canthèl jagung
nêdhêng ngêmohi kang môngsa

sêkawan lurahing cantrik
juga ngran Puthut Sumôndha
Puthut Lahoto kalihe
tiga ngran pun Cantrik Yasa
catur ngran Kêrtisuta
cantrik sêkawan wus mangsud
kasarira mring sang tapa

linilan babarkên ngèlmi
mêmulang mring cantrik kathah
bêbinaon sêmadine
sêmana sang pinandhita
lagya mêdhar kêng tapa
lênggah nimbali pra puthut
nèng pasowan pêcabakan

ngandika sang maha yêkti
dhatêng Ki Puthut Sumôndha
hèh cantrik kaya kapriye
mêngko kabèh kancanira
kang padha puruhita
apa padha wus sumurup
pandênging mangsah mêmuja

matur nêmbah kang sinung  ling
dhuh gusti sang maha dibya
kônca-kônca sêdayane
wontên ugi kang wus limpad
tampi wulang paduka
nging kathah dèrèng sumurup
sami kandhêg kôntha warna

awis kang têdhas ing ngèlmi
bawur èsthining kamuksan
sang tapa ngandika alon
lah puthut ing wruhanira
angèl wong ulah puja
yêkti tan kêna winuruk
landhêp padhanging wêrdaya

mêtu sing nugraha jati
lah iya Puthut Sumôndha
bènèh kang sun rasakake
baya ta wus pirang côndra
putrèngsun Ki Sumerang
dènira kênèng babêndu
rupa banthèng banjur lunga

ki puthut matur ngabêkti
dhuh gusti èngêt kawula
tri madya côndra sêmangke
nêbda Ywang Sidikpêrmana
Sumôndha bênêr sira
lah puthut sira dèn gupuh
gêlara babut myang klasa

sêbarana sari-sari
ingsun bakal dhêdhayohan
putra narendra kinaot
pêpakuning nungsa Jawa
sasat katêkan dewa
ki puthut agupuh-gupuh
sadhiya dhandhang tamunya

tan antara sêdaya wus rakit
datan dangu Dyan Malangsumêrang
lawan parêpat kalihe
praptèng ngarsa sang wiku
radyan gêpah-gêpah nungkêmi
padanirèng sudarma
karuna mlasayun
aminta-minta apsama
wit dinukan nguni dadya banthèng srênggi
sang tapa rum ngandika

wis lungguha kulup putra mami
aja akèh-akèh kang rinasa
sokur wus mulya siranggèr
mung elinga ing pungkur
aja manèh-manèh ta kaki
nikêlakên pitêdah
kang amrih rahayu
nuwun kang sinungan sêbda
Radèn Malangsumerang wus tata linggih
dhêku pasilanira

nulya matur  sarwi awotsari
dhuh jêng rama pan kauningana
margi ruwat cintrakèngong
satriya sudibya nung
alêlana anèng wanadri
putra nata Jênggala
Radèn Marabangun
ing mangke marêk paduka
kèndêl jawi ngandika sang maha rêsi
kulup age turana

aja nganti kasuwèn nèng jawi
Dyan Sumerang mêdal sigra-sigra
tan kantun parpat kalihe
praptèng ngarsa sang bagus
dyan manêmbah turira aris
gusti paduka radyan
ingaturan laju
kewala dhatêng pun bapa
rajaputra tan wiyang sêksana manjing
lawan kang para kadang

sang pandhita duk mulat sang pêkik
nulya têdhak sing plênggahanira
mêthuk sang prapta ge-age
radyan cinandhak gupuh
astanira dhatêng sang yogi
Rahadèn Rawisrêngga
sru mangêrpèng tanduk
kinanthi jajar lumampah
nulya tata lênggah Ywang Pêrmanasidik
rajaputra ing ngarsa

Dyah Onêngan tan pisah nèng kering
pra kadeyan anèng wuri aglar
Radèn Sumerang sêdene
parpat tunggil pra puthut
sarawuhnya Dyan Kêrtapati
anèng ngarsa sang tapa
amicarèng kalbu
iki Ywang Sidikpêrmana
nyata luwih sêmune luhur awingit
gêdhe prabawanira

pantês nora kêna dèn gêgampil
sasêbdane dadi barang karsa
baya bisa madhangake
pêtênge atiningsun
angulati nimas Kadhiri
wau sang pinandhita
èsthinirèng kalbu
tan samar saniskaranya
jagat dewa bêthara kabêgjan mami
kêdhayohan satriya

pêpakuning pulo tanah Jawi
tuhu wuwuh kanugrahan ingwang
denetêka kadingarèn
panjilmaning Ywang Wisnu
kêsamaran sêsmitèng bumi
layak yèn mêngkonoa
karsaning kang luhur
lagi kinarya lampahan
angandika Bêgawan Pêrmanasidik
anggèr sang rajaputra

kaaturan ingkang palakrami
nahing anggèr rawuh ing aldaka
pun kaki raosing tyase
lir kêbanjiran madu
jêng paduka panggih pun kaki
nêbda sang rajaputra
kêlangkung anuwun
eyang kang sih palakrama
sang pandhita nêbda malih manêmbrami
dhatêng kang para kadang

gênti-gênti nuwun kang sinung ling
sang pandhita malih aturira
dhatêng Dyan Kêrtapatine
anggèr sing tambêt ulun
jêng paduka rawuh ing ngriki
dene langkung dupara
satriya linuhur
pusakaning tanah Jawa
lan pra kadang miyos sangking ing nêgari
tindak mring wana sonya

lah punapa kang dipun karsani
mendah sêpining nagri Jênggala
baya ramanta sang katong
kêlangkung sêkêlipun
jêng paduka angendra pati
miwah sagunging wadya
prihatin sêdarum
umatur sang rajaputra
panêmbahan patikbra prayasa èsthi
sadèrèng ulun jarwa

kados-kados wus kapirsa sami
jurit mala sadarganing driya
myang purwa madya wêkase
mèsêm sang maha wiku
ngandika lon dhuh putu mami
lêrês tarka paduka
paran luwihipun
pun kaki amaratapa
manrang brata mucak mirangrong nèng wukir
yèn tan wruh ing sasmita

nging punika anggèr dèrèng pêsthi
wong atapa padhanging wrêdaya
wrin saosiking jagate
yêkti mawi pitulung
nugrahaning jawata luwih
dening mêksih tinitah
kenging ewah bawur
nanging satindak paduka
kados-kados pun kaki ugi mangêrti
pitulunging jawata

dening anggèr kasêkêlan galih
angulati garwa putri Daha
Sang Dyah Galuh sang lir sinom
lêrês ubayanipun
badhe dhatêng ing Bauwarni
nanging tan kêlampahan
wontên singkêlipun
sangking pamayanging dewa
jêng paduka lajênga mring Bauwarni
tan wande benjang panggya

anggèr lawan garwa sang rêtna di
nanging kêdah kathah lampahira
paduka namura mangke
ywa katon satriya gung
amba ingkang nyulap suwarni
laju asuwitoa
Ngurawan Sang Prabu
nging paduka utusana
nukma dhatêng pêsanggrahan ing pasisir
wontên ratu gêng prapta

sangking sabrang Maguwa nêgari
sêdya nglamar putri Bauwarna
benjang dadya aprang gêdhe
paduka tandhingipun
ragi awrat yudaning aji
yèn sampun kadhinginan
sinlusuban wadu
ènthèng sinanggi ing aprang
narpaputra myarsa jarwaning sang rêsi
langkung padhanging driya

alon aturira radèn mantri
kasinggihan sêbdaning sang tapa
wus lami ulun ngupados
garwa amba Dyah Galuh
mangke wontên têdah sang rêsi
najan kathah kêng lampah
tan wigih pukulun
punapa sak rèh paduka
namun tindak ugêr wêkasan kêpanggih
lawan putri ing Daha

lawan malih tur amba sang rêsi
putra tuwan pun Malangsumerang
pan kêdah tumut maringong
sumôngga sang awiku
mung paduka tulusa kang sih
ngapuntên lêpatira
kang sampun kêlakun
angsala pangèstu môntra
sinungana kasuselan tyas basuki
miriba ing paduka

angandika Ywang Pêrmanasidik
lah na anggèr pun Malangsumerang
wus amba apuntên mangke
mugi ywang juwata gung
dèn trus paring nugraha jati
mugi angsala barkah
paduka sang bagus
sinunga manah raharja
dene kêdah dhèrèk paduka sang pêkik
pan wus kasêdyèng manah

mila arsa ngong saoskên ngabdi
monakawan anggèr mring paduka
sagêda ulah prajane
sumôngga sang abagus
ulun titip suta satunggil
pêjah gêsang katura
mêmulang ywa wiguh
nuwun Radèn Rawisrêngga
sang pandhita ngandika marang kang siwi
kulup Malangsumerang

dipun bisa angawula kaki
sira marang radèn dhawuh marma
iku satriya kinaot
gadhangan ratu agung
ing rat Jawa pusakèng bumi
bênêr saciptanira
suwita sang bagus
dirèng malês karaharjan
purwa sira ruwat cintrakaning dhiri
sangking sang rajaputra

yêkti abot kapotangan ing sih
yèn ta aja ana narpaputra
sira tulus dadi banthèng
sênsaranira nutug
ing dêlahan siya pinanggih
sirikaning wong tapa
nitis dadi satu
bêgja sèwu sira ruwat
iya-iya pitulunging dewa luwih
nanging jalaranira

sêka Radèn Panji Wanèngpati
babo apa ing wêwalêsira
tan lyan patinira anggèr
aja wigih nrang kewuh
anglakoni karsa sang pêkik
Radèn Malangsumerang
wotsêkar umatur
jêng rama mugi angsala
sêbda tuwan dèn kuwat sagêd nêtêpi
pawulang mêgat yitma

kocap lami Radèn Putra Marabangun
wontên ing Sampora ardi
pêndhak dintên dungkapipun
wau sang narendra siwi
èsmu kacaryan ingbatos

wontên wukir Sampora sing asrinipun
lir kayanganing dewa di
sang rêsi istijratipun
barang pinirsa ngrêsêpi
myang sang dyah ragil sang sinom

langkung rêna pinarantèn papanipun
miwah kang parpat kêkalih
Ki Songgèng lan Sadulumur
langkung kêrasaning ati
tan kurang bukti sang karo

gandum otèk canthèl miwah jali jagung
myang wowohan warni-warni
kêng tansah ngladosi tamu
pangarsa puthut kêkalih
rigên Ki Cantrik Lahoto

lan Ki Cantrik Tiyasa sisihanipun
sêmana sang rajasiwi
umarêk dhatêng sang wiku
miwah kêng kadeyan sami
aglar ing ngarsa sang kaot

rajaputra Sang Apanji Marabangun
wau wus dèn lih kêng nami
dening kang eyang sang wiku
Dyan Madubrôngta wêwasi
sarta busana winaon

pan acara sinatriya trahing wiku
saya kuwangwang kêng sigit
wingit kang ujwala luhur
Sang Dyah Onêngan Sang Dèwi
ngran Turuntangis sang sinom

myang pra kadang ingirib busananipun
lan Dyan Wasi Madubrangti
tênapi pêparabipun
sêdaya ingalih sami
Dyan Sêsimping sang wiranom

Dyan Undhakan Astracapa tuhu patut
Rahadèn Prabatasari
Dyan Astradana sang bagus
Dyan Jayèngrana ingalih
Maesa Tankungkih sang nom

Dyan Andaga ngran Maesa Jayèngkewuh
wau Radèn Jayèngpati
Maesa Jêladri mungguh
Dyan Jayamiruta ngalih
Maesa Antaka kaot

Dyan Sumerang tan ewah ing namanipun
Ki Prasônta  akêkasih
Kêbo Kalandan apatut
Ki Sadulumur kêkasih
Kêbo Wanèngbukti munggoh

sang pandhita sêmèdinira pinêsu
lan bêsmi dupa pêpagil
kang wayah-wayah sêdarum
pinuja sulaping warni
panglinga kang sami anon

ywa kêtawis yèn putra narendra sagung
kabul pujaning sang rêsi
sêkala ewah kêng pasmun
tan paja-paja kêtawis
dhasar busana winaon

sang pandhita anêlas wawêlingipun
dhatêng Radèn Madubrangti
winangsit panggenanipun
kang garwa Dyah Sêkartaji
radyan sru padhanging batos

ing sapangrèh mèstuti wêling sang wiku
Radèn Sumerang sang pêkik
mring rama nêlas winuruk
rèhing suwita dyan wasi
jinarwa utamaning wong

babo-babo Ki Sumerang putraningsun
dèn bisa ngawula kaki
mring Madubrôngta sang bagus
abote kulup wong ngabdi
yèn tan ngrasa kapurbèng wong

pênganggêpe barang kauripanipun
sêka bisane pribadi
tan ngrasa barêkahipun
gusti kang dèn kawulani
iku sèwu luput kang wong

dadya ngènthèngakên barang prentahipun
sêjatine wong angabdi
ing lair batin kawêngku
gusti kang dèn kawulani
dadya tan wiyang sêpakon

abot ènthèng linakon parentahipun
ywa wiguh alabuh pati
dadya gustinira kolur
asih trêsna tur nitèni
sêtya antêp idhêping wong

Radèn Malangsumerang umatur nuwun
kathah wulangnya sang rêsi
kacakêp sêdayanipun
ya ta Radèn Madubrangti
gya pamit mangkat sang anom

arsa atur bêkti sang tapa tanpayun
namung pra kadeyan sami
manêmbah ngusapi lêbu
gênti- gênti angabêkti
wusnya gya mangkat sang anom

tumrun sangking prêtapan Sampora gunung
sêdya dhatêng Bauwarni
arêmbên ing tindakipun
pra kadeyan datan têbih
lèn Dyan Sumerang sang anom

anêrajang wona trataban sang bagus
mêne gênti kang ginupit
ing Bauwarna praja gung
Lêmbupêngaran Sang Aji
langkung rudatin sang katong

laminira kang putra sang kusuma yu
Rêtna Kumuda Sang Dèwi
linamar ing ratu agung
sang dyah tan arsa nglampahi
èmêng ing driya sang katong

duk ing nguni murcaning putra kang sêpuh
Kusuma Cindhaga Dèwi
tan dadya sungkawèng kalbu
dening putra murang krami
dhasar warna langkung asor

mangkya sangêt sang nata prihatinipun
dirèng putra têlênging sih
dèrèng tamtu jadhonipun
linamar ing narapati
langkung lênggana sang sinomarsa nulak panglamarira sang prabu
tan wande dadya ajurit
ngraos tan bangkat ing pupuh
sangking sru karoban tandhing
jitus timbanging wadya sor

mila sangêt sang nata kampitèng kalbu
ya ta mamintèng dewa di
nèng sanggar tansah manêngkung
pinêsu kang pujabrangti
tandya tinrimèng Suksmanon

nulya wontên sasmita swara karungu
hèh nata ing Bauwarni
sira kapêtêngan kalbu
prakara ratu kang prapti
kita sru kewran ing batos

sêdya pasrah atmaja datan pênuju
arsa ngukuhi ing siwi
ering têmahaning pupuh
de luwih karoban tandhing
mula bênêr sang akatong

wruhanira ratu ingkang lagi rawuh
dinulur ing jawata di
dhasar balaniraagung
abala para nêrpati
pilih tandhing ing palugon

pocapane wadya Ngurawan sêdarum
cawêta têkan kang èstri
durung nôngga yudanipun
dene tandhinging ajurit
mintoa sraya ingkang wong

alêlana kawijilan sêka gunung
têngran Wasi Madubrangti
iku kang ngêntasi pupuh
sênajan karoban tandhing
têmbe unggul ing palugon

nulya sirna kêng swara wus tan karungu
sang nata ngungun ing galih
nglêm banawi pancu sokur
mring Maha Ywang Utipati
sujud manêngèng pada nor

sigra luwar kundur malêbèng kêdhatun
sêksana miyos tinangkil
mêpak wadyabalanipun
ki patih sumiwèng ngarsi
Jêksanêgara mabukoh

Radèn Sinjanglaga tan têbih ing ngayun
dêmang paningron sumiwi
pêpak pratiwa nung-anung
dhêdhêp sênêning nêgari
narendra ngêmu wirangrong

sang nata ngandika manis
patih kayaparan mêngko
kancanira Ngurawan
antêpipun
prakara nini putri
Kumuda pan linamar
nanging kaliwat lênggona

kongkonan sun sêsondèni
sêdhela yêkti angantos
lamun nganti alawas
ubayèngsun
kapriye saur mami
tan wurung anêsêga
paran mrih wêkasing lampah

upama wêca tinampik
tan wurung ngrêbasèng pupoh
gajêg ora anôngga
wadyaningsun
ewa sêmona patih
sun ora sêja ngêndhak
kasuraning kancanira

yèn ana sanggup tumandhing
dadya dhadhaning palugon
lah iya apa  manèh
sokur sèwu
matur nêmbah kya patih
dhuh gusti sri narendra
sadèrèngira ngandika

sêdaya kônca ngong tari
tan wontên puruning batos
nanggulang mêngsah nata
samya guyub
ngaturkên pati urip
sang narpa malih nêbda
lah iya Jêksanêgara

sira lungoa sun tuding
ngupoyoa sraya kang wong
ingaran Madubrôngta
trahing gunung
lah iku uga wangsit
mênawa nora cidra
kang bakal ngêntasi karya

nanging dèn enggal ywa lami
duta ing Maguwa Katong
pan bakal ingsun undang
ngong paring wruh
yèn panglamar wus dadi
namung nganti sadhiya
sumêktaning bojakrama

nguni ing sêsandi mami
dening putrèngsun sang sinom
tan kêna tinaria
durung kolur
mêngko arsa nglakoni
ubaya madya côndra
sêdhêng sadhiya sumêkta

mung saungkurira patih
kanca-kancanira gung wong
Ngurawan kon sadhiya
tratag tarub
amanguna nêgari
karya sêmanging gêlar
katona têmêning rêmbag

nanging lunganira patih
ywa gawa bala kèh kang wong
dèn bisa namun lampah
hèh dèn gupuh
mangkata dina iki
kang liningan tur sêmbah
lèngsèr sangking ngarsa nata

tan mawi mantuk ki patih
mung kèndêl salin pênganggo
wontên ing pangurakan
ngrucat kampuh
busana cara mantri
lumampah pasisiran
gya mangkat catur kêng wadya

sang nata mêksih tinangkil
pan agalih dandos-dandos
sumêktaning wiwaha
tratag tarub
kang nampèni sêbda ji
Kyai Paningron Dêmang
lan Dyan Arya Pênyangkringan

kunêng Sang Sri Bauwarni
wau Sang Kêlana Katong
nglampahakên caraka
situ-situ
mring Sang Magada Aji
kinèn nêgês ing karya
Surapêrmuja Sang Nata

gya mêsat malbèng nêgari
enggal-enggalan sang katong
nitih kareta siyas
tanpa wadu
mung walu wadya langsir
Sang Prabu Bauwarna
mêksih dènira pinarak

Suraprêmuja Sang Aji
praptèng pangurak gupoh
têdhak sangking kareta
apan laju
mung sêkawan kang dasih
ngampil sês lawan gantyan
songsong alit jênar tlacap

sang nata mulat gung jalmi
rame sami dandos-dandos
angartika ing driya
sang aprabu
iki wong nambutkardi
baya dadi kang rêmbag
lakuningsun antuk karya

laju minggah mring sitinggil
tanpa larapan dumrajog
ing ngarsa Sri Ngurawan
sru mabukuh
pinarnah anèng kursi
Sang Nata Bauwarna
alon ingkang pangandika

kisanak andika prapti
baya wontên karya gatos
matur Rajèng Magada
dhuh sang prabu
lampah kawula manjing
mugi kauningana
putranta Maguwa Narpa

utusan nêrang karsa ji
sande atênapi siyos
panglamaring putranta
sang aprabu
wangsul miwah kêtampin
Sang Sri Lêmbupangaran
alon dènira ngandika

kisanak Magada Aji
rèh panglamaring putrèngong
siyos manira tampi
de rumuhun
dèrèng kenging sun tari
sangking kogunging manah
marma manira sumaya

ing mangke purun nglampahi
manira ingkang sumados
sangking samadya côndra
laminipun
sêdhêng sadhiya sami
sakadar-kadarira
arsa ingsun bojakrama

Sang Surapêrmuja Aji
kêlangkung sukaning batos
kêlampah wus tinampan
lon umatur
sêbda narpa kapundhi
ulun wus pinitayan
amutusi kang bicara

sapangrèh amba lumiring
punapa karsa sang katong
lan kawula dinutèng
putra prabu
rèh prakawis  wus dadi
yayi Prabu Maguwa
mangkya nyaosi pratôndha

saha kang patiba sampir
kunjuka paduka katong
akathah warnanira
kêng brana gung
pèni kang rajapèni
busananing wanodya
sêngkang mêntul myang kalpika

sêrat lan paniti pênding
klatbau gêlang kana byor
sêdaya sinasotya
ajinipun
pan kalih yuta rispis
miwah amêng-amêngan
dhakon mirah simbar rêtna

tuwin kêng gilingan rukmi
jôntra mas katur sang katong
tanapi kang pêkakas
meja agung
kêng sendhok parok rukmi
sirpis sami kêncona
sarta kang warni titihan

jêmpana rinênggèng rukmi
sakêmbaran lan ingkang wong
pênandhon sami ngrêmbat
malihipun
dipôngga gêng sarakit
lan rata Paktariyah
sêpasang lan kudanira

ngalih kêstèl sami Pirsi
sumôngga karsa sang katong
wau Prabu Ngurawan
duk myarsa tur
angartika ing galih
iku kang rajabrana
lamun ingsun tampanana

yèn prakara nora dadi
yêkti nistha jênêng ingong
lamun ingsun tampika
kang pisungsung
pêsthi dadi pêrkawis
ingran nulak panglamar
bêcik dhingin sun titipna

alon ngandika sang aji
sanak andika kinongkon
masrahakên kang brana
marang ingsun
lah ta langkung katêdhi
mugi dadosa tôndha
katrêsnane mring pun rara

nanging ta pêrkawis gampil
yèn sampun cêlak kimawon
lamun kirang sadina
panggihipun
manirarsa nampèni
mangke titip mring dika
pamrihing karya tan kêmba

Risang Magada Nêrpati
lômba sru sukaing batos
sêmana gya pamitan
nuwun mundur
linilan mêsat nuli
nèng jawi nitih kreta
akras praptèng pêsanggrahan

gya minta caraka aglis
dhatêng muara pakuwon
tur wrin Prabu Maguwa
saliripun
panêgêse ing kardi
ing mangke wus kêtampan
trustha Sri Jayapamuja

Mraja Kêlana duk myarsi
sru sukaning tyas sang katong
dhasar lami kêsmaran
mangkya wimbuh
kadi katon sumandhing
tansah kunjana papa
sang prabu ing Bauwarna

saunduring Magada Ji
tansah angungun sang katong
kêng ketang mung apatya
lampahipun
mênawa tantuk kardi
baya langkung sansara
nulya kundur sri narendra

luwaran sagunging nangkil
kunêng gênti winiraos
Patih Jêksanêgara
lampahipun
wus têbih sangking nagri
ngambah wana trataban
ki patih kewran ing manah

tanbuh kang sinêdyèng ati
dènnya ngulati srayèng wong
kang aran Madubrôngta
trahing wiku
ya ta kaparêng nuli
kapêthuk lampahira
lan wasi duta sri nata

Radèn Kuda Madubrôngta
sakadeyanira ngiring
lumampah arantab-rantab
ki patih sarêng ningali
sinatriya lumaris
sajak ngardi bagus-bagus
sêksana pinarpêkan
sêdya arsa dèn takèni
sarêng cundhuk dyan wasi lawan apatya

kèndêl sami tata lênggah
kadeyan aglar ing wuri
Dipati Jêksanêgara
sru ngungun micarèng ati
iki satriya ngêndi
dene warnanira  bagus
saumur durung mulat
kêng sigit kaya puniki
tur jêtmika alus tejane ngambara

kêng timbanging bagusira
namung Radèn Kêrtapati
putra nata ing Jênggala
baya kêmbar yèn tinandhing
nging kacèk solah liring
lan sumbaga mirib wiku
têkan kadeyanira
nracak padha pêkik-pêkik
pasêmone atos matêng tapanira

lah muga iki ya mana
kang ran Wasi Madubrangti
ki patih alon turira
nah anggèr pun bapa ugi
dêlap anilakrami
teja lêksanèng ngrèh ayu
tejane têmbe panggya
lêksananing satriya di
kasinggihan sintên sinambat ing nama

ing wuri pundi pinôngka
paran sinêdya ing ngarsi
sêbda Radèn Madubrôngta
paman gon ingsun mastani
andika tanya mami
dêlape kang sudi nguwuh
ngran Wasi Madubrôngta
sing pêrtapan Samporardi
yèn sêmbada sêdyèngsun arsa ngawula

marang kang jumênêng nata
kêpengin ulah praja di
sang adipati duk mirsa
jarwaning Dyan Madubrangti
langkung lêganing galih
kalêrêsan lampahipun
nêbda Dyan Madubrôngta
paman amba nilakrami
jêngandika priyayi pundi pinôngka

ing ngajêng paran sinêdya
sintên sinambat ing wangi
nangling Ki Jêksanêgara
anggèr têtanya ing mami
amba yêkti pêpatih
ing Bauwarna praja gung
wasta Jêksanêgara
karya kawula sang pêkik
pan ingutus mring ramanta sri narendra

mèt sraya pakaryèng yuda
mangke ramanta sang aji
kadhatêngan parangmuka
sangking Maguwa nêgari
purwa nglamar putra ji
Rêtna Kumuda SangAyu
dhasar sang dyah tan arsa
linamar ing narapati
rama tuwan inggih sêmu wrat ing driya

de winawrat têmahira
ratu sabrang ingkang prapti
panggusthining gagênthongan
tan namung sinêdya krami
arsa ngradin ngrat Jawi
marma sungkawa kêlangkung
rama andika nata
wangwang mêthuka ing jurit
dirèng dahat karoban tandhinging yuda

lan mashur pawartènira
Sang Sewandana Nêrpati
langkung kadigdayanira
ing sabrang datanpa tandhing
mila nglantrah ngêjawi
sangking wudhu yudanipun
ramanta sri narendra
sangking sru sungkawèng galih
muja brôngta sêmèdi mring dewanira

wontên sasmita kapyarsa
kinèn minta srayèng jurit
kêng ran Wasi Madubrôngta
punika yogya tumandhing
ratu sabrang kêng prapti
mangke paduka sang bagus
kang ran Dyan Madubrôngta
cacog sêsmitèng dewa di
punapanggèr yun pininta srayèng yuda

mangrurah ratu kang prapta
yèn èstu anggèr dyan wasi
ngundurakên parangmuka
agêng ganjaraning aji
tinriman putri adi
lan sêpalih kang praja gung
malah dugi kawula
yèn sang nata wus udani
mring paduka kados langkung sih pracaya

kados ingakên atmaja
kinarya putra pangarsi
krana kangjêng sri narendra
dama putra langkung kêdhik
kang priya mung satunggil
Dyan Sinjanglaga sang bagus
kados dèrèng prayoga
têmbe ginadhanga aji
sangêt sungkro punggung tur kirang jlagêdhag

nêbda Wasi Madubrôngta
lah ta paman adipati
ywa susah mawi ingêbang
dhasar  wus kasêdyèng ati
arsa suwitèng aji
sokur mêningi karya gung
ayahan ngrurah yuda
yèn sêmbada wade kardi
tanbuh gêsang kêng ketang mung labuh pêjah

yèn taksih pun Madubrôngta
ratu sabrang kang ngêjawi
arsa angglung parentahan
tangèh klampahana ugi
tanbuh yèn sun ngêmasi
langkung bêgjaning sang prabu
ulun darmi lumampah
ki patih duk mirsa kang ngling
sagahira Radèn Wasi Madubrôngta

kêlangkung sukaning manah
dyan wasi rinangkul ririh
sarwi manis angandika
adhuh anggèr sang apêkik
mandah ramanta aji
yèn priksa mring sang abagus
baya sru sukèng driya
sumôngga gèr amba irid
malbèng praja sowan kangjêng sri narendra

ya ta Ki Maesaboga
ki patih cinènèng ririh
mèsêm alon wuwusira
dènira ngrangkul bok uwis
sêmune kyai putih
rada adawa kang irung
mênèk nyunyuk bêndara
pêngrangkule mambu ati
nulya mundur ki patih mèsêm wêcana

ki lurah kang ora-ora
ngantia nyium dyan wasi
sing bungah-bungah ing manah
tuhu antuk karya mami
pra kadang suka sami
ya ta kerid sang binagus
dhatêng sang adipatya
adulur sami lumaris
kunêng marga gênti malih cinarita

sang prabu ing Bauwarna
sapêngkêrira kya patih
ing galih tansah sadhiya
miranti kêprabon jurit
para andêling aji
wus winangsitan sêdarum
gêgabah prajuritnya
tan subawa ting kalêsik
glar ing ngarsa tata badhe bojakrama

sabên ari nambutkarya
rêrêsik pura myang jawi
wau  kangjêng sri narendra
langku dènnya ngarsi-arsi
lampahira ki patih
tan antara dhatêngipun
Risang Jêksanêgara
ngirid Radèn Madubrangti
sakadangnya anjujug ing kêmagangan

gya katur ing sri narendra
gêpah-gêpah dèn timbali
Dipati Jêksanêgara
myang Dyan Wasi Madubrangti
sakadangira sami
mring èmpèr bangsal kang kidul
sapraptaning ngarsendra
Radèn Kuda Madubrangti
sru tumungkul muka lir konjêm ing kisma

miwah kang para kadeyan
bukuh silanira sami
sang nata sarêng tumingal
mring Dyan Wasi Madubrangti
sakadangira tuwin
langkung kêsamaranipun
dibyaning sang pandhita
Bêgawan Pêrmanasidik
myang dyan wasi kang tansah pinancêr tingal

narpa sru rêsêp ing driya
mring Dyan Wasi Madubrangti
datansah winangwang-wangwang
lir mulat têpa palupi
ya ta ngandika manis
Sri Lêmbupangaran Prabu
hèh ta Jêksanêgara
sira matura dèn aglis
sang dipati nêmbah matur ngêmu brôngta

lampah kawula dewaji
ingutus aminta sraya
kêng kadi wêling sang katong
satriya sangking aldaka
ngran Wasi Madubrôngta
bêgja paduka sang prabu
kalêrêsan sêdayanya

sarema datan salisir
punika kawula angsal
satriya sing arga wite
wasta Radèn Madubrôngta
kêparêng sêdyanira
milarsa suwitèng prabu
magang mrih awrating karya

nêlas turira ki patih
dirèng kêsagahanira
dyan wasi nanggulang prange
sang nata suka miarsa
saya luntur ing driya
myang pra kadeyan sêdarum
wus dinangu namanira

nêlas turira kya patih
miwah kêng kadang wanodya
lèn parpat wus katur kabèh
narpa saya trusthèng driya
sokur mring dewanira
kênyatan sêsmitanipun
uga angêntasi karya

sêmana Dyan Madubrangti
pan wus ingakên atmaja
sarta pininta lênggahe
salêksa cacahing karya
lan pinaringan nama
Cakranêgara Tumênggung
winuryan busananira

kadya putraning nrêpati
kêlangkung rinaja-raja
pinarnahakên dalême
tan têbih lan dhatulaya
ngumpul sakadangira
ya ta wus tinundhung mêtu
manggèn dhatêng dalêmira

kocap ing wau duk prapti
Radèn Wasi Madubrôngta
Rêtna Kumuda Sang Sinom
ngintip nèng lêbêting wrana
wêspada salirira
wontên kang kaciptèng kalbu
Dyan Undhakan Astracapa

kadangira radèn wasi
dhasar Sang Rêtna Kumuda
lagya mêmpêng biraine
nguni duk tinantun krama
lawan Prabu Maguwa
sangêt lênggona sang ayu
dening sang dyah myarsa warta

yèn Sang Kêlana Nêrpati
kasar gêng inggil dêdêgnya
sarta anggrothal tingkahe
têbih ing galih sang rêtna
linampu têkèng lena
najan kang antuk sih prabu
Tumênggung Cakranêgara

tan dadya raosing galih
namung kadange taruna
Sang Astracapa Rahadèn
gumantung têlênging driya
sapangribawanira
tanbuh solahnya sang ayu
gandrung-gandrung nandhang brôngta

ngèsthi paraning kang margi
sagêdnya wawuh lan Radyan
Undhakan Astracapane
sêmana sri naranata
kêlangkung asihira
dhatêng kang putra sang bagus
Tumênggung Cakranêgara

pêparêngira amintir
angsring-angsring winiyosan 
mring dalêmira sang anom
nêlas ing katrêsnanira
narpa dhatêng ing putra
kadya atmaja satuhu
sangking rêsêping wrêdaya

sangking sagêdnya sang pêkik
ngawula dhatêng sang nata
sêmbada lêmbah manahe
dhasar Sang Sri Bauwarna
langkung dama atmaja
wontên juga putra kakung
Radèn Arya Sinjanglaga

tan dhanganakên ing galih
narendra arsa sawêca
têmbe kang ginanjarake
yèn wus kasor Sri Maguwa
èwêding tyas sang nata
lamun dede karsanipun
putra Dyan Cakranêgara

sêmunira sang apêkik
tan galih Sang Dyah Kumuda
sanès kêng kaciptèng tyase
tan lyan kusuma ing Daha
Sang Dyah Côndrakirana
derarsa nanggulang pupuh
tan mrih ganjaran wanodya

narendra waskithèng liring
dadya tan arsa ngandika
angêbang wanodya têmbe
tan lyan pamikating karya
trus ingakên atmaja
sinrahan raruwêdipun
nêgari ing Bauwarna

nanging Sang Dyah Turuntangis
sakêdhap-kêdhap ngandikan
dhatêng sajroning kêdhaton
kinadangakên sanyata
lawan Sang Dyah Kumuda
pamulèning tyas kêlangkung
kusuma ing Bauwarna

dhatêng Sang Dyah Turuntangis
tan sita pangrakêtira
sang dyah mintir pêparinge
kalpika myang wastra-wastra
sêkar lèn gônda wida
pamikating tyas sang ayu
kênoa dadi jaruman

lan kadangira sang pêkik
Radèn Kuda Astracapa
kathah sandining kêrsane
pêparing pinrih kagêma
mring Radèn Astracapa
radyan wus kraos ing kalbu
yèn putri ing Bauwarna

ing tanduk tan mêsajani
sêmu mrih pêpucuk yuda
kanyinèng  gônda widane
praptane tanpa ukara
srêbêde mambu brôngta
kaprananing tyas kumênyut
Radèn Kuda Astracapa

kang rayi tansah tiniti
yèn sangking lêbêting pura
niskaranira sang sinom
Kusuma Kumudaningrat
warna myang solahira
Turuntangis Sang Rêtnayu
ngênting jarwane mring raka

Dyan Astracapa sang pêkik
duk wrin turing arinira
kêgagas ketang brangtane
dhatêng sang dyah ing Ngurawan
lir katon sumandhinga
ya ta nêmpuh byat sang bagus
tandya akarya supatra

badhe katur ing sang dèwi
sawusira ingulêsan
gya sinungkên ing jro badhe
ingkang rasukan badhidhar
sêdasa elo endah
lan lisah mawar nêm cupu
gya nimbali arinira

prapta Sang Dyah Turuntangis
Dyan Astracapa ngandika
sira yayi prayogane
bêcik malês nyaosana
marang Sang Dyah Kumuda
jêr paringira wus agung
dhenok kêng marang ing sira

matur Sang Dyah Turuntangis
lah iya kakang prayoga
olèhira ngêndi kuwe
kang raka manis ngandika
yayi gon ingsun lilang
ana koja prapta nunut
têkane Prabu Maguwa

bukak toko lagi wingi
sang dyah pan sampun atômpa
gya mangkat malbèng kêdhaton
kang dhèrèk cèthi sêkawan
tan dangu sampun prapta
ngarsèng Kumuda Sang Ayu
kumêpyur ing tyas sang rêtna

duk mulat Dyah Turuntangis
èngêt kang sêdhèrèk priya
gêpah-gêpah pêndangune
yayi Turuntangisira
esuk-esuk mring pura
lan anggawa apa iku
sêmune aèng barangnya

matur Dèwi Turuntangis
punika sing dêlap amba
nyênyaosisang lir sinom
badhe rasukan badhidhar
tênapi lisah mawar
Rêtna Kumuda Sang Ayu
saosan nulya tinampan

binuka kêng wastra isi
supatra ngulêsan jênar
saya kumrutug driyane
Kusuma Rêtna Kumuda
kêng srat tandya binuka
mêngkana udayèng têmbung
arum tanduking ukara

pèngêt bêbukaning tulis
sangking Radèn Astracapa
warnèn lurah mantri anom
katura mring sang kusuma
sêsotyèng Bauwarna
Rêtna Kumuda Sang Ayu
kang putus saliring karya

tur rampunging susela di
tuhu sasêkaring pura
kang tansah karya wirangrong
wiyose gusti kawula
sing kabyatan ing brôngta
dhatêng paduka sang ayu
yèn parêng pun Astracapa

kaabdèkna ing sang putri
kapengin sinarwe sêbda
dadosa pamurung layon
dirèng pun dasih wus lama
nandhang asmara brôngta
dhatêng paduka wong ayu
titi niskarèng supatra

kasêrat Isnèn Wagya ri
wulan Ruwah ping patbêlas
Jimakir ing sêngkalane
èsthi sêbdèng puja warna
sang dyah dènnya nupiksa
ing sastra wadi kang sêmu
tan môntra kawêntar sêbda

sang kusuma wusnya nukmèng tulis
nirbyat pyuh ing batos
ngartikèng tyas i i i i dene
angkuh têmên mantri anom warnin
lir hèr tohing bruswik
jumênêng gupêrnur

dene ngajap dadine ing jurit
wantêring palugon
kaya andêling prang litnan kolnèl
ambêk têmên si bungkêr nyênyêngit
mendah antuka sih
jumênêng tumênggung

têlung mono pêngrangsanging ati
pêcak mantri anom
pansêpira lungguh myang bayare
sêtun rolas rupiyah yèn dadi
pêksa rabi putri
gumune tyas ingsun

sang dyah rêtna nulya anênulis
saèsthining batos
pan wus kawrat ing jro palupine
gya tiningkêm binuntêl arêpit
dènira nênulis
angiwa sang ayu

sinungakên jroning gajah nguling
kang sêrat awados
sinamun ingkang sêkar-sêkare
gêgubahan miwah bungah ramping
nèng jro tambor alit
sinêrbetan pingul

gya sinungkên mring Dyah Turuntangis
dyah sarwi nêbda lon
yayi iku karyanên lèh-olèh
kakangira kang kinarya warnin
mantri anom jawi
sêmune mlasayun

durung singgih tanna kêng ngopèni
nuwun sang lir sinom
Sang Dyah Turuntangis pamit age
sampun mêdal sangking jroning puri
ngarsèng raka prapti
wau sang abagus

Radèn Astracapa duk ningali
kang rayi sang sinom
sangking pura kathah sal-angsale
kaot lawan ing sabên duk manjing
kumêpyur ing galih
gêpah sêbdanya rum

iku apa olèhira yayi
de akèh lah dhenok
sang dyah jarwa ing sawawêlinge
Dyah Kumuda mring raka angênting
wau sang apêkik
duk mirsa kêng atur-

irèng rayi Sang Dyah Turuntangis
kumênyut ing batos
ingkang sêkar nèng tembor angsale
gya pinundhut binêkta sumingkir
mring kamar asêpi
sêkar binuka wus

jroning sangsangan gajah anguling
wontên srat awados
tatingkêman duk mulat rahadèn
kumarutug ing driya sang pêkik
srat binuka aglis
udayaning têmbung

pèngêt ingkang bêbukaning tulis
malêm baik  ingong
Sang Dyah Rêtna Kumudaningrate
tumêkoa marang sira ugi
Astracapa warnin
kêng kagêdhèn angkuh

angungkuli kang dadya bupati
magang mantri anom
mendah antuka sihing sang rajèng
pitung mono ambêke si bênthing
têka ngajak mati
si disambêr kupu

kaya Si Klana angkuhing ati
pêksa mondhong mring ngong
nyakrawati ing kawantêrane
kaya jendral raf andêling Prangkrik
yèn ta dhasar wani
mêngko pukul walu

lumêbua mring ujwana sari
kuloning kêdhaton
ingsun arsa tatêmu dhèwèke
titi kang srat ri sêdhêng tinulis
ing Sênèn Wagya ri
siyang jam sêpuluh

ari sêlawe ing wulan Juni
ôngka tauning wong
sèwu wolung atus lan sèkête
kêtandhaning Dyah Kumuda Dèwi
wusnya maos tulis
wau sang abagus

lir ingunggar brangtanirèng galih
ciptanya sang anom
baya iki margèngsun patine
sêka Sang Dyah Ayu Bauwarni
nora pilih margi
yèn kudu rahayu

ya ta puluh-puluh awak mami
nêmpuh bêbaya bot
uga asab nglabuhi patine
kasênsara amarga wong kuning
sêmana kêng wanci
ywang arka wus surup

pan kagêntyan padhanging kêng sasi
purnama mêncarong
dungkap pukul walu ing sêmangke
Dyan Undhakan Astracapa aglis
mangkat mring ujwani
kadya wêlingipun

sang kusuma kêng kawrat ing tulis
lir jinurung ing don
ing jawata lêstari lampahe
kocap sang dyah sasêkaring puri
wus sontên sang dèwi 
mring ujwana santun

mila sang dyah wus dèn pêrantèni
mring rama sang katong
ujwanendah asri lêlangêne
sinung dalêm niskaranira di
sang dyah nèng ujwani
cèthi kang tut pungkur

mung sêkawan kang sami binatin
wau sang lir sinom
lênggah anèng sor sumarsanane
mênggêp abusana sarwa adi
dhasar yu kang warni
lir mukswa dinulu

jagêr-jagêr awijang mathinthing
gilig tur mêncarong
kadya gandhewa dênta astane
mêndal-mêndal madyane amêngkik
sru manasbarani
ungaling pêmbayun

sotya jait amandam kasilir
akarya wirangrong
singa mulat kapilêng driyane
mila kasosra sing lyan nêgari
tur ayu mumpuni
kêmpyange karya kung

sang kusuma alênggah ing kursi
sru nganti ing batos
kêng ubaya kawrat ing sêrate
ciptaning dyah paran si nyênyêngit
si ludhês wong bênthing
kêng kagêdhèn angkuh

apa nyata wani labuh pati
warnèn mantri anom
sang dyah nêbda dhatêng ing cèthine
biyung êmban sira ingsun tari
kapriye ta mami
sun linamar ngratu

ing Maguwa apa angrêmbugi
ni êmban wotsinom
gusti ulun langkung suwawine
kasinggihan paduka sang dèwi
akrama nêrpati
timbang drajat luhur

dhasar Prabu Sewandana Aji
langkung gênging kraton
dunyanira tanpa wilangane
yèn klampahan mendah mukti mami
sang rêtna nêbda ris
tan sêmono ingsun

ima-ima pêparikaning ngling
srêbêng ayogya wong
lalu pinjung biyung sun têmahe
suthik laki wong Maguwa mami
najan ratu luwih
sun  pêlaur lampus

yêkti ingsun têmah laki olih
warnèn mantri anom
nyai êmban angungun ature
kadyaparan paduka sang dèwi
nampik narapati
amilih pênèwu

mung tigang ju lênggahe yèn dadi
lurah mantri anom
dene-dene wus atêtêp mangke
Radèn Astracapa lagya warnin
sêtun kêrsa milih
raka dyan tumênggung

Cakranêgara pantês akêdhik
sande krama katong
ragi asab dhaup bupatine
tur nglangkungi sihing ramanta ji
dyan warnèn pinilih
tanpasil satuhu

datan wande sêngkang myang paniti
kinarya têtombok
bêtahira kalêbêt ing gadhon
môngsa sagêda nêbus tumuli
kadar kang lêlinggih
pan naming tigang jung

Radèn Astracapa kang winarni
wus dangu sang anom
dènnya malêbêt anèng tamane
pan malumpat ing banon duk manjing
praptèng jro sang pêkik
nèng sor nagasantun

ampingan wit tansah ngintip-intip
tinata kêng batos
radyan saya kabyatan brangtane
mulat Sang Dyah Kumuda Sang Dèwi
mêloknya dumêling
lan basônta jumbuh

mênggah-mênggah ing driya sang pêkik
sru kewran ing batos
tansah mèsêm myarsa rêrasane
sang kusuma lan kang êmban cèthi
nêmpuh byat sang pêkik
mrih nganthi sang ayu

alon dhèhèm sang abagus
kêng swara rum pait gêndhis
kagèt adining kusuma
trataban tumrun sing kursi
pra cèthi jumbul sêdaya
langkung jrih ingran mamêdi

dene pêtêng ênggènipun
nèng pangyoming nagasari
lyan cèthi  nekad têtanya
lah sapa kang dhèhèm iki
apa dhêmit apa jalma
de tanpa sangkan duk prapti

apa kêmit bumi tungguk
yèn wong ngatona tumuli
Dyan Astracapa ngandika
nyai sun jalma sayêkti
mantri anom warninira
prapta sêdya labuh pati

sang dyah duk myarsa ing wuwus
yèn ngakên pênèwu warnin
trataban ing galihira
wus dinugi sang apêkik
Dyan Undhakan Astracapa
maras rikuh awor brangti

ngeja wêkas sang rêtna yu
pangandikanira manis
biyung padha sumingkira
sun takonane pribadi
hèh wong prapta angatona
aja singlon kaya sandi

nulya ngatingal sang bagus
parêng paguting pangliring
lan Sang Dyah Rêtna Kumuda
lir gêlas tumibèng curi
kumêpyur sang kalihira
lir tanpa jiwa upami

mung yitma paworing èstu
èstu brôngta rêjasèng sih
sinêksèn kênyaring côndra
parênging kakung lan putri
sarira darmi amolah
sang dyah sêbdanira manis

sira sapa ingkang mêlbu
mring taman asugih wani
lan kapan dènira prapta
umatur alon sang pêkik
kawula pun Astracapa
lurah mantri anom warnin

prapta kawula sang ayu
duk wontên sêngkang paniti
sami kalêbêt gantosan
sang rêtna mèsêm ing galih
wau Radèn Astracapa
datan sêrônta sang pêkik

tandya pinondhong sang ayu
ngayang-ayang kusuma di
tan osik Dyan Astracapa 
sarwi gunturi mêmanis
wus binêktèng pasarean
nulya tumangkêb kang samir

dumugi ngoswèng puja kung
kongas pambukèng mêmanis
drêsing riris mêrdu sumyar
sumawur jrah ing jinêmrik
kapupugan kalihira
kunêng paworing brôngta sih

kawimandraning jinêmrum
kusuma ing Bauwarni
miwah Radèn Astracapa
aluwês wêspadèng rêsmi
dhasar wasis minta raras
kangjêng tuwan komasaris

myang prajanjinira nutug
palêkat kontrak kêkancing
mupakat jisim kalihnya
sinaidan kasursari
sosrah kabêrbah ing aprang
luwaran kêng andon jurit

Dyan Astracapa sang bagus
wus mêdal sangking ujwani
sang dyah gya kundur mring pura
kêng wanci wus bangun enjing
cèthi sêkawan tan pisah
sêdya ngalingi mring gusti

tan arsa matur mring prabu
sangking gêng kawratan ing sih
dhatêng adining kusuma
labuh rusak nalar silib
sêmana karsaning nata
dènira mêdakèng janji

dhatêng Maguwa Sang Prabu
dèrèng sawêca anampik
nganti ing sumêktanira
dènnya sadhiya ing jurit
wau Sang Prabu Magada
tansah sinamun kang galih

Dyan Sinjanglaga sang bagus
kang tinuduh angrapêti
dhatêng Sang Prabu Magada
radèn arya angsring-angsring
dhatêng pakuwon Magada
lan Kyai Supatrangrawit

Dêmang Paningron tan kantun
têrkadhang sarêng sang katri
sami main salikuran
têrkadhang  wawuron sami
kêtungkul Sang Sri Magada
tan singgun nalar kalêsik

wau Jêng Radyan Tumênggung
Cakranêgara kawarni
tansah pamit ing sang nata
karsa ambanjêl ing jurit
nanging dèrèng linilanan
ngantya ing sawêtara ri

dadya Rahadèn Tumênggung
Cakranêgara tyas ririh
lumembak karsaning nata
kêng tansah kaciptèng galih
mung Sang Dyah Côndrakirana
èngêt onêngnya sang pêkik

datansah sinamun-samun
sabên dalu main uwis
kang ngladosi karsanira
Dyan Astracapa sang pêkik
miwah Radèn Astradana
Radèn Maesa Tankungkih

Jayèngantaka sang bagus
mangkya wus ragi mangêrti
Rahadèn Malangsumerang
mêksih sinaon sang pêkik
winulang mring Astradana
mêlani sabêtan main

kadhang omêr mainipun
Dyan Sumerang dèrèng bangkit
pan namung sowan kewala
mring Dyan Astradana nêmpil
Jêng Radyan Cakranêgara
main sêprandêr sring-asring

main kanto têmah unggul
sring ngasta sipadhilihi
awis-awis dènira pas
Dyan Astradana sang pêkik
awis prah dadya angsring pas
lan èsmu gidhuh ing galih


kêrêp dèn jawil sing pungkur
mring Dyan Sumerang yun bangkit
sakêdhap-kêdhap têtanya
ngadhêkês dènira linggih
Rahadèn Jayèngantaka
mulat mèsêm sarwi angling


Dyan Astradana riningsun
sêmune susah kang galih
tan kabêr-kabêr main prah
pijêr ananduki ing ngling
lan ringkês sêmune ri mas
cêdhak lan Sumerang yayi


tau dladag ariningsun
apês arsa

dèn ragangi
mring yayi Malangsumerang
mèsêm Radèn Wukirsari
pra kadang gumujêng samya
gya luwar dènira main


jam kalih ing wancènipun
mêngkana ing sabên latri
wau Radèn Astracapa
sabên bubar dènnya main
têrkadhang malêbèng taman
marêk Dyah Kumuda Dèwi


wau Jêng Radèn Tumênggung
Cakranêgara wus uning
sasolahing arinira
nanging sinamun ing liring
pangartikaning wêrdaya
katujune laku mami


tan sanggêm pangêbangipun
duk ki patih anjarwani
bakal ginanjar wanodya
yèn ana ungguling jurit
sisane si yuyu kangkang
kusuma ing Bauwarni


ya ta sêmana winuwus
Dyan Cakranêgara arsi
duta nukmèng pêsanggrahan-
nirèng Maguwa Nêrpati
kêng kadang rayi tatiga
pan sarta winêling-wêling


Dyan Astracapa sang bagus
Dyan Astradana tênapi
miwah Dyan Malangsumêrang
gya mangkat satriya katri
sêdya sami angawula
mring Sang Kêlana Nêrpati


ginancar rêngganing kidung
sêmana pan sampun prapti
pêsanggrahan ing Maguwa
kêtampèn dènira ngabdi
mring Prabu Jayapamuja
suwitanya gambuh aglis


Gambuh
kanggêp pamagangipun
dyan tiga dhatêng sang prabu
Dyan Undhakan Astracapa atênapi
Astadana sang abagus
kinarya wêdana jêro


tunggil ing damêlipun
lan êmban kêkalih wau
Rôngga Thono-thono Rôngga Thona-thani
dyan kalih luwês ing tanduk
lair sumungkêm mèstu nor


sang nata sru sihipun
mring satriya kalih

wau
dhasar sami bagus kêng ujwala manis
wadya Maguwa sêdarum
tan ana mirib dyan karo


namung arining prabu
dyan patih mirib kêng bagus
namung dèrèng ngungkuli satriya kalih
kantun kêng pasêmon luhur
lan luwês wiraganing wong


mila wong jro sêdarum
jalwèstri sami kayungyun
dhatêng Radèn Astracapa sang apêkik
myang Astradana sang bagus
lulut rêrehanira wong


parèstri kathah wuyung
cèthi biyada myang manggung
kang piningit sangking jro angintip-intip
ya ta arining sang prabu
Rêtna Wêrdeya Têgaron


kèlu nginjên sang ayu
dyah kalih sami kapencut
dhatêng radèn wêdana kêng anyar dadi
siji sowang anèm sêpuh
tanbuh tingkahnya sang sinom


Radèn Sumerang wau
kinarya wêdananipun
kapêtêngan prajurit sèwu pinilih
lintang pracayaning kalbu
lulut kancanira gung wong


kunêng Maguwa Prabu
gênti malih kang winuwus
tindakira Sang Dyah Rêtna Sêkartaji
kang tansah anglangut-nglangut
mring Ngurawan sêdyèng batos


nanging tinuju bingung
sang dyah kepyan margènipun
lir kinincang ing jawata kang linuwih
tansah ngambah wana gunung
langkung kaswarsa sang sinom


tan pêgat amênggak luh
sru ketang sungkawanipun
pisahirèng lan raka Dyan Kêrtapati
mangu mênggah ngêsah gandrung
merang-merang gêng wirangrong


dening raka sang bagus
akrama palson Dyah Galuh
rasa-rasa kang sarira kangge malih
krana lami tan sinusul
dadya anglampus sang

sinom


pasrah ing dewa luhur
ngèli ing pamayangipun
suka lila yèn binanjuta tumuli
langkung eklas sang dyah ayu
tuhu wanodya kinaot


kasuselanya têrus
gêng sêtya pêrcayèng kakung
èstu kasihing bêthara sang rêtna di
rinêksèng kadudonipun
sêparanira sang sinom


ngambah ing wana gunung
lêstari satindakipun
kèhing cira-ngacira katrajang wingwrin
sato galak dadya tutut
katrajang gubar angadoh


bayak-bayak adulur
lir jajari isthanipun
gumrah ingkang kukila amôngsa bukti
rêntah lir nêmbramèng sang rum
sêkar nêdhêng babar sinom


kongas gandanira rum
kamarutan mrik sumawur
ramya ingkang brêmara angoswa sari
kang puspita mêksih kudhup
dèn ingsêp kumbang darpèng ron


akathah solahipun
kumênyut ing tyas sang ayu
sru kêgagas langên asmaraning laki
dadya karuna Dyah Galuh
ngusapi waspa kang miyos


dhasar wanodya luhung
sangêt anandhang kaswayun
ing sêkala dhatêngakên prabaya tri
gora rèh bayu bajra rug
prahara gumrit wrêksa sol


prakêmpa bumi miyud
linang-linang gona têdhuh
teja maya wangkawa myang obar-abir
gègèr isining wana gung
kunêng malih winiraos


wadyèng Maguwa wau
kang pinatah karyanipun
jêjampangi marga kang mring Bauwarni
têpis wiringing praja gung
yèn wontên sandining kewoh


sangking liyan pra ratu
mênawa atambung  

  laku
aywa nganti kadhinginan ing prakawis
wadya sèwu tindhihipun
rôngga dwi andêling kewoh


lan mantri patang puluh
tindhih sajuga ranipun
ngran Maesa Nabrang prawirèng ajurit
Lanjakprakosanipun
sami andêling palugon


miranti saha wadu
dènnya baris nèng wêkasipun
tlatah nagri Ngurawan cêlak wanadri
kocapa ing tindakipun
Côndrakirana Sang Sinom


duk dungkap sang rêtna yu
pinggir desa soring gunung
ciptaning dyah sêdya asalin wêwangi
ywa kêtawis putrèng ratu
upama tinakon ing wong


badhe ngakên wong nglangut
tanpa panti sagènipun
Sang Dyah Citralangênan ingkang wêwangi
satindakira lêstantun
samarga tansah angrimong


wadyèng Maguwa wau
pra kuli pangiritipun
dènnya cari rumput pan sami anêbih
mring larog sêlaning gunung
wênèh kuli sami anon


wontên wanodya langkung
sru endah suwarnanipun
gêbyar-gêbyar ujwala kasrang ing rawi
lir bênggang sing kisma tuhu
pra pêkathik mulat dongong


kapilêng ing cahya nrus
kang dhugal mêpêki sang rum
apan sarwi lêlewa mèsêm dènnya ngling
bêdhès-bêdhès bujug-bujug
rika lah wong ngêndi dhenok


payo mring wismaningsun
eman dèn môngsa ing satu
Sang Dyah Citralangênan kêlangkung ajrih
sarêng kapêthuk jalma gung
gumêtêr wus ngèsthi layon


pasrah mring dewanipun  

  
kang marna saliring tuwuh
ya ta kuli kang nêdya purun sang dèwi
kenging pêngaribawa gung
gya jungkêl niba tan alon


wontên malih yun ngrasuk
kêng tangan cikêr nulyambruk
sami giris sêdaya para pêkathik
wong nênêm bubar lumayu
anarka dede suwados


kêranjang sami kantun
asipat kuping lumayu
mring pakuwon matur bêndaranya sami
gêtêr kang sinungan wêruh
gya matur mring rôngga karo


Maesa Nabrang gugup
myarsa wontên wanodya yu
milalati gêpah muwus mring kang rayi
Lanjakprakosa riningsun
iki ana dyah kinaot


dèn sarèh ywa marucut
lah kêpungên wong akèh gupuh
lamun ana kang duwe bojo nututi
poma ywa nganti karêbut
sun takonane sang sinom


gya mêsat kang pra wadu
pêkathik lumakyèng ngayun
praptèng gyaning sang dyah gya kinêpung nuli
sapêmbalang têbihipun
kang ngêpang dhandhang gumantos


Dhandhanggula
Sang Dyah Citralangênan Sang Dèwi
sarêng kinêpung ing baris kathah
saya pinêsu tingale
cêngêng sinambi lungguh
mung dewane ingkang kaèsthi
tan samar sang kusuma
sêjatining suwung
nging suwunge padha ana
ananira tan kadi sawiji-wiji
kêjatèning wisesa


jroning cêngêng pan swara dumêling
tanpa lesan tuhuning sêsmita
hèh Nini Galuh wiyose
sira nandhang kaswayun
aja êsak mring bêthara di
babo dipun narima
purbaning  

  dewa gung
jamak wong antuk nugraha
luwih gêdhe coba rêncananing bumi
wêkasan luwih mulya


lakonana sakarêping jalmi
wong Maguwa kang ngêpung mring sira
pêsthi rinêksèng dudune
sira mring jawata gung
lawan iku margane nini
têmu lan bojonira
kaki Marabangun
Sang Rêtna Citralangênan
saya asrêp ing driya miarsa wangsit
sarambut tan kumêdhap


aningali untabe gung jalmi
ya ta wadya Maguwa kang ngêpang
sami anjêngêr duk anon
dhatêng sang kusuma yu
lêngêr-lêngêr kawuron warni
ciptanya warna-warna
lyan narka apsantun
wênèh mastani jin mambang
ingkang têngga ing wana mila awingit
agêng prabawanira


Rôngga Lanjakprakosa sarêng wrin
ing sang rêtna kêlangkung kêsmaran
tan tahan nandhang brangtane
mêrpêki gupuh-gupuh
mèsêm-mèsêm sêbdanira ris
dhuh mirahe pun kakang
sêmune mlasayun
payo mring kuwu manira
sarêng arsa anyandhak sang kusuma di
kenging pangaribawa


sêkala mrêm netranira kalih
suku asta mangkêrêd sêdaya
aniba nèng kisma age
sangêt panangisipun
adhuh biyung biyung sun mati
wong ayu warasêna
kapok yayi ingsun
wani-wani marang sira
Sang Dyah Citralangênan sêbdanira ris
hèh wong nêdya sikara


lamun sira eling tuhu wêdi
lah tobata marang dewanira
lan tobata mring laki ngong
Lanjakprakosa wau
langkung ajrih dhatêng sang dèwi
nêlôngsa wuwusira
tobat mring dewa gung
miwah dhatêng kakungira
sang kusuma  

  minta waluyaning dhiri
nuwun sih pangapura


ri sêksana waluya kang sakit
nulya mundur mlajêng dhêrakalan
gumêtêr sangêt ajrihe
Kêbo Nabrang amuwus
mau mula sun kon aririh
agahan pêksa ngroda
kêng walat tinêmu
pinadha lan jalma rucah
kaya arsa nyêkêl wong dol rakok wangi
tan mawang jalmanira


kabèh kônca aja wani-wani
wadon iki dudu sêbaenya
pantês sinêmbah ing ngakèh
baya trahing aluhur
yogya dadi garwa nêrpati
gya nêbih pra punggawa
andhadhok sêdarum
Ki Rôngga Maesa Nabrang
amêrpêki mêrdapa dènnya lumaris
prapta ngarsanirèng dyah


silanyanor matur awotsari
dhuh sang rêtna teja sulêksana
tejane têmbe katonton
lêkasaning wong luhur
ngajêng paran sinêdyèng galih
wingking pundi pinôngka
kawuryan sang ayu
sintên sinambat ing nama
sang dyah nêbda sira atanya mring mami
sun ran Citralangênan


tanpa asal titahing dewa di
kandhang langit katêmu lan mega
tan ana sinêdyèng tyase
lir sarahan nèng laut
pan angèli lembaking warih
Rôngga Maesa Nabrang
wotsêkar umatur
yèn parêng karsa sang rêtna
ngong aturi dhatêng pakuwon pasisir
panggih ratu kawula


sang kusuma sêbdanira manis
lah ta mayo ing sakarêpira
ki rôngga suka manahe
ngrasantuk karyanipun
dhatêng gustinira sang aji
amundhut kêrmun sigra
sang dyah nitih sampun
mangkat sangking wanawasa
Ki Maesa Nabrang angirid pribadi
lan sêpalih punggawa


Lanjakprakosa kang têngga baris
pan lêstari sang rêtna binêkta
dhatêng  

  muara pakuwon
gênti malih winuwus
amangsuli kandhaning nguni
sang prabu ing Jênggala
sapêngkêring sunu
Radèn Panji Rawisrêngga
sakadeyanira nusul angulati
Dyan Kuda Narawôngsa


sakêlangkung sungkawaning galih
tansah tajin dhahar lawan nendra
kêgagas ing katrêsnane
wadya ngulati kêbut
jajah wona arga kêng inggil
mêksa datan kêpanggya
Radèn Marabangun
wau Radèn Brajanata
pamit ngrama ngupaya dhatêng ing rayi
bêkta kadang sêkawan


Radèn Kuda Gadhingan sang pêkik
Radèn Panji Undhakan Jêjêtan
Kuda Layaran malihe
Dyan Antuna kacatur
wolung dasa abdi pinilih
samya akêkapalan
lami tindakipun
Rahadèn Nila Prabôngsa
jajah desa anasak ing wana ardi
tansah kalunta-lunta


sabên-sabên Radèn Wanagiri
ngampir-ampir ing wong maratapa
tanya kang rayi parane
nanging dèrèng pênuju
wontên wiku wegya jarwani
puruging arinira
Radèn Marabangun
wiguh Radèn Brajanata
dening lami ngupaya datan amanggih
sêmana myarsa warta


lamun wontên pandhita linuwih
anèng pucak ing ardi Sampora
langkung gêntur sutapane
wêspadèng tingal têrus
têngran Wasi Prêmanasidik
Rahadèn Brajanata
gya minggah mring gunung
rayi sêkawan tan pisah
sawadyanya prapta dhepoking sang yogi
cantrik kalih kêng mapag


Ki Lahoto lan Tiyasa nênggih
gêpah-gêpah tur wrin ing sang tapa
Dyan Brajanata praptane
tandya sang maha wiku


miyos sangking sanggar anuli
lênggah ing pacabakan
manggihi têtamu
Rahadèn Nila prabôngsa
wus ngaturan prapta ngarsaning sang rêsi
arsa mangaras pada


kipa-kipa Ywang Pêrmanasidik
nulya sami tata lênggah jajar
rahadyan bukuh lênggahe
wusnya nêmbramèng têmbung
sang pandhita sêbdanira ris
dupara jêngandika
anggèr minggah gunung
putraning narendra dibya
wontên karsa punapadene agati
matur sang rajaputra


panêmbahan kang langkung winong sih
ing jawata pan saèsthi praya
sang wiku alon dêlinge
anggèr sang rajasunu
lêrês sêbdanira sang pêkik
punapa langkungira
wong mêrtapèng gunung
tan wruh lèjêming cipta
jêng paduka ngulati kadang taruni
Dyan Panji Rawisrêngga


atur amba anggèr sang apêkik
datan kenging ing mangke panggiha
lagya sinimpên dewane
lamun arsa kêpangguh
jêngandika mring Bauwarni
benjang nagri Ngurawan
wontên aprang agung
anggèr nimbrunga ing yuda
pêsthi panggih arinta Dyan Kêrtapati
wau Dyan Brajanata


duk miarsa jarwaning sang rêsi
langkung padhang asrêp ing wêrdaya
gya pamit dhatêng sang kaot
mundur tumrun sing gunung
sakadangnya catur tan kari
kunêng gênti kawarna
Maguwa Sang Prabu
Sri Klana Jayapamuja
ingkang tansah kunjana papa sang aji
nandhang asmara brôngta


Asmaradana
ri sêdhêngira tinangkil
sri narendra ing Maguwa
munggèng paglaran sang katong
pinarak kursi kêncana
pinatik  

  nawa rêtna
abra busananing prabu
akampuh rèjèng rinêngga


paningsêt renda surati
rinangkêp cindhe puspita
sinampir dhuwung kêprabon
lancingan cindhe pinrada
èpèk rinaja mulya
anting-anting kêlatbau
rineka nagendrasmara


amakutha binuka sri
jamang sungsun tri kêncana
garudha mungkur cundhuke
sinawur sinanggèng praba
sangsangan surèng patya
rumbing sêsotya hèr laut
mênggêp kang badhong kêncana


nèng jaja mubyar minanik
bintang gêng nèng jaja kiwa
dhapur purbanêgarane
aciri Ywang Siwahboja
tuhu sidyaning dewa
sirna kamanungsanipun
lir pendah Bêthara Brama


supênuh wadya kêng nangkil
niyaka myang para raja
kadi sêgara rob tinon
busananya warna-warna
amyang lir ardi Bêsma
kênyaring rêtna sumawur
myang rukma pêrgil suwasa


liwêran angilat thathit
kasonar ing diwangkara
wimbuh srining pasowane
pajêm môndra-môndra lumrang
teja maya sumirat
kongas manuhara pênuh
pasmon luhur-linuhuran


neka busananing nangkil
kêng tapong pindha gupala
myang sakempol gêng gilige
tinurut pasmèn satêbah
kêng badhong rukma sinang
sawanci-wanci gêngipun
jamang sungsun warna-warna


kang sumping-sumping mas asri
rineka masêkar-sêkar
neka-neka pasêmone
pra raja lèn pra dipatya
ana lir banthèng krura
lyan kadi naga manaut
satêngah

sêmunya pindha


macan gêng dèn bêbasahi
wênèh lir dirada mêta
lyan pindha garudha barong
wênèh lir mênjangan ranggah
adha sapêrti badhak
ana lir wrangutan murus
kathah warnaning punggawa


kang munggèng ngarsa nêrpati
Dyan Patih Jayapuspita
pra raja nèng kursi andhèr
Rahadèn Malangsumerang
tan têbah lan dyan patya
Dyan Astracapa sang bagus
miwah Radèn Astradana


tan têbih lawan sang aji
wor lan êmban kalihira
sira Rôngga Thono-thono
lawan Ki Rôngga Juwana
myang Tagog Sarahita
kanan keringing sang prabu
ing wuri gung upacara


ingampil biyada cèthi
kajinêman ngering nganan
sikêp pêdhang tawok tamèng
wurinya wadya èrdênas
dwi wêlas wong bênggala
wor slomprèt miwah panjidhur
Sang Prabu Jayapamuja


sêlamènira ngêjawi
kêng tansah kaciptèng driya
derarsa gêlung jagate
sangking gêng kêratonira
ngraos tanpa tandhinga
wontên pulo dèrèng manut
sêdya rinadin sêmana


sarta arsa palakrami
dhasar sang nata jêjaka
dèrèng adarbe padmine
dènnya kêsmaran mring sang dyah
Kusuma Bauwarna
lir wus wrin sawantahipun
kadi katon sumandhinga


sêbarang ingkang kaèksi
pinindha Sang Dyah Kumuda
dangunya miyos sang katong
tan jênak ing lênggahira
kadi kunjana papa
lênggah tumurun sang prabu
kathah solahing abrôngta


sakêdhap supe sang aji
lamun miyos siniwaka
tansah srênggara langêne
sêbarang kang dipun asta
pinindha sang kusuma
sinawang  

  rinungrum-rungrum
mangkana sêbdaning nata


dhuh masmirah ingsun yayi
Kusuma Rêtna Kumuda
kang tansah karya wirangrong
katon têmên warnanira
gumawang ing pangeswa
sarwi jumênêng sang prabu
sêsaka pinindha-pindha


kêng kunca winiwir-wiwir
sarta gunturi srênggara
dhuh masmirah jiwaningong
payo gusti ingsun êmban
anggèr angandikoa
sakêcap sun têbas sèwu
sun gawe têtômba brôngta


sirap siti sun wêstani
biyadane wong Ngurawan
gumêndhèng kagungan bae
sineba nora ngandika
gubug dhuwur jro pura
tumbak tulup wong angrangkung
amanggung angkuh kewala


manistra mantraning brangti
bênguk alit mawa wisa
kêpengin dasih sinarwe
ing sang asor wilutama
rêngkulu pujwasmara
parikudu awak ingsun
amba tali asta kiwa


sarwi gumujêng sang aji
kathah solahing sang nata
sru kepyan rèhing kêprabon
rusak wanguning narendra
siyal makuthanira
sosrah kaluhuranipun
ratu nglanggar parikrama


Rôngga Thono Rôngga Thani
tan nêdya mambêngi karsa
malah ngêmpyangi brangtane
wau Radèn Astracapa
tansah mèsêm ing driya
mulat tingkahnya sang prabu
dènira kunjana papa


ketang wus sobat pawor sih
lan Sang Dyah Rêtna Kumuda
radyan kêng kaciptèng tyase
dènnya nukmèng sandipaya
badhe silib ing yuda
kang dèn ngon ing tyas sang bagus
pigunaning wong Maguwa


Dyan Astradana sang pêkik
miwah Dyan Malangsumerang
tan prabeda prayitnane
wau

Dyan Jayapuspita
tan pêgat aturira
dhatêng raka sang aprabu
mrih èngêt ing sri narendra


sêmana sri narapati
èngêt ing purwa duksina
yèn lagya siniwakandhèr
gya tata lênggah sêksana
sarwi alon ngandika
jagat dewa bêtharèngsun
hèh yayi mas Tunjungseta


kaya wong edan kinardi
yayi jênênge pun kakang
bênèh kang sun rasakake
prakara Prabu Ngurawan
dènnya ubaya dina
mêngko petung sun wus tutug
kakang prabu ing Magada


durung ana tur udani
katêranganing prakara
apa ana pakewuhe
matur nêmbah radèn patya
mênawi sri narendra
Ngurawan sanès kêng kayun
wontên dhadhakaning rêmbag


sang nata ngandika malih
yayi patih karsaningwang
yêkti sun antèkkên manèh
tri dina sêmayanira
upama wus antara
pêsthi sun rêbut ing pupuh
biyadaning Bauwarna


najan tan sêlayèng kapti
Sang Prabu Lêmbupangaran
tan wurung sun wêngku têmbe
dhasar sun sêdya amurwa
ngrata nêgara Jawa
sêmana tandya kasaru
Maesa Nabrang praptanya


bêkta wanodya yu luwih
Sang Rêtna Citralangênan
nèng krêmun laju lampahe
amiyak sagung siwaka
sang dyah dèn dhêg ing jaba
praptèng byantara mabukuh
kagèt nêbda jêng sri nata


Sinom
lah Rôngga Maesa Nabrang
sira prapta sun tingali
sêmune asigra-sigra
baya ana karya gati
umatur kang sinung ling
dhuh diwaji sang aprabu
dasih lumêksèng  

  karya
jampangi ing têpis wiring
Bauwarna patikbra manggih wanodya


wasta pun Citralangênan
wontên madyaning wanadri
ugi piturun sing swarga
tan ngakên asaling kang wit
kang warnendah nglangkungi
kawula tan sagêd munjuk
lir gambar jro supêna
sor wiyat tan wontên mirib
tur sêmbada wingit gêng prabawanira


pun yayi Lanjakprakosa
duk wrin sêdya nyêngkramani
kenging walating sang rêtna
tangan cikêr myang kang sikil
mrêm netranira kalih
kados-kados jêng sang prabu
nugrahaning jawata
dhatêng paduka nêrpati
paring garwa jêr gusti dèrèng akrama


nanging ta atur kawula
yèn arsa anyêngkramani
dèn ririh karsa narendra
dening langkung milalati
sang nata duk miarsi
sru krêncungan galihipun
langkung marwata suta
sêkala supe sang aji
brangtanira dhatêng Sang Dyah Bauwarna


gêpah dènira ngandika
Maesa Nabrang dèn aglis
lêbokna mring pêsanggrahan
sêksana tandya dèn irid
Ki Rôngga Thona-thani
kang nampèni sang dyah ayu
lawan cèthi pawongan
sarêng kang krêmun umanjing
gandaning dyah mêlêk kantun nèng paseban


tuhu adining kusuma
kang riwe asor kêsturi
nglangkungi wangining sêkar
cingak sagunging kang nangkil
katrajang gônda minging
têmah jrih dadya tumungkul
miwah Sang Sri Kêlana
ngantya mingêr dènnya ngèksi
ponang krêmun prapta jroning pasanggrahan


Sang Dyah Têgaron Wêrdeya
kang mêthuk sang kusuma  

  di
têdhakira sing wahana
sang rêtna tandya kinanthi
kêng asta kanan kering
dyah kalih sangêt jrihipun
mring Sang Citralangênan
dening kang ujwala wingit
sarèhnya rum ayune tanpa ngupama


pra cèthi manggung biyada
kêbut marêk naningali
dhatêng sang rêtna kang prapta
ebat ayune kêng warni
lir piturun sing swargi
Sri Sewandana Sang Prabu
jêngkar dènnya sineba
luwaran sagunging nangkil
sri narendra kundurnya enggal-inggalan
Radèn Kuda Astracapa
myang Astradana sang pêkik
kinon dhèrèk malbèng pura
ningali sang dyah kang prapti
tuhu ingandêl sami
dyan kalih dhatêng sang prabu
kadya êmban kalihnya
Ki Thono lawan Ki Thani
sri narendra duk mulat sang dyah kêng prapta


kumrutug sru brangtanira
kadyarsa mondhong tumuli
sang dyah arsa cinêlakan
gya mingsêr lênggahnya nêbih
mênggah sri narapati
gya tata lênggah sang prabu
Têgaron Dyah Wêrdeya
tansah nglalipur sang dèwi
Radèn Astracapa Radèn Astradana


sowan anèng ing têratag
lan Ki Thono Rôngga Thani
wau Radèn Astradana
duk mulat sang dyah kêng prapti
datan samar ing galih
yèn kang êmbok Sang Dyah Galuh
kumêpyur mênggak waspa
mêngkana ciptaning galih
dene iki kakang bok Côndrakirana


dèn gawa mring wong Maguwa
katêmu anèng wanadri
lawas padha ingulatan
tan nyona katêmu ngriki
baya sun kinèn sami
ngawula marang sang prabu
iki kadadènira
wêspadane sang maharsi  

  
ing Sampora Bêgawan Sidikprêmana


upami Si Sewandana
pêksa angroda ing rêsmi
marang kakang bok sang rêtna
krasa dening tangan mami
Dyan Astracapa tuwin
tan prabeda ciptanipun
kadya Dyan Astradana
Citralangênan Sang Dèwi
sarêng mulat ri kalih sami ngawula


dhatêng Sri Jayapamuja
kumêmbêng sang kusuma di
mangkana èsthining driya
iki si yayi kêkalih
padha ngawulèng aji
pisah lawan kadangipun
dyan kalih sarêng mulat
kadange sri narapati
Sang Kusuma Têgaron Sang Dyah Wêrdeya


kumênyut kabyatan brôngta
sêpuh anèm main liring
dhasar sang dyah kalihira
wus lami kêsmaran sami
juga-juga raka ri
dyan wêdana kalihipun
mangke ujung pangeswa
calong-cinalong ing liring
dupi pagut sarêng tumungkul ing jôngga


dyan kalih èsthining driya
tan jamak prayayi iki
kapan-kapan Si Kêlana
kêtungkul sun grumut pêsthi
wau sang kusuma di
Citralangênan gya mundur
sang dyah kalih tut wuntat
sang nata mênggah ing galih
angandika dhatêng Ki Rôngga Juwana


bapa lah sira matura
mring gustinira sang dèwi
yayi Têgaron Wêrdeya
kon matur bakyune nuli
nêrang tamtuning karsi
gêlême ngladèni mring sun
sêmune wrat ing driya
yèn ana dadya pêpanggil
sun turuti kang ana dèn tambuhana


kang tan ana dèn jaluka
yêkti ingsun pinangkani
najan mintoa sasrahan
sêkar dewadaru swargi
pêsthi ingsun têkani
jaluka sêgara marus
lumut  

  layu bandera
aparang turôngga èsthi
sun têkani wong ayu pamintanira


mung gêlêm angladènana
ki rôngga mêsat wotsari
prapta ngarsaning sang rêtna
mring Dyah Têgaron turnya ris
gusti amba tinuding
ing rakamta jêng sang prabu
paduka umatura
mring Citralangênan Dèwi
parandene tan arsa ngladosi karsa


ing rakamta sri narendra
yèn wontên raosing galih
punapa pêpanggilira
pêsthi sang nata dhatêngi
sêdaya katur sami
timbalanira sang prabu
myang dhatêng Sang Kusuma
Citralangênan Sang Dèwi
sang kusuma alon dènira ngandika


hèh Têgaron umatura
mring kakangira sang aji
gêlêm ingsun ngladènana
nanging anjêjaluk mami
dèn kêmarua ing sih
iya lawan sang rêtna yu
putri adi Ngurawan
upama wus dèn têkani
sêmangsane sun ladèni kakangira


mundur Têgaron Sang Rêtna
nêbda mring Ki Rôngga Thani
kadya sêbdaning sang rêtna
ki rôngga marêk sang aji
matur niskara titi
ya ta Sri Kêlana Prabu
duk mirsa yèn sang rêtna
Citralangênan kêng panggil
minta maru Kusuma Rêtna Kumuda


langkung sukaning wêrdaya
gumujêng anampèl wêntis
latah sarwi angandika
mirah ingsun wong akuning
sêpele kang pêpanggil
lan anèh kudu dèn maru
tur wus dadi kang rêmbag
nglamar putri Bauwarni
yèn katêkan mung aja mungkur kewala


Pangkur
nulya miyos sri narendra
dyan wêdana kalih tan wontên kari
myang êmban kadwi tan kantun
lênggah ing sewasana  

  
gya nimbali dyan patih lèn pra nung-anung
raja sêntana dipatya
kêpala rat van yèstisi


gagêdhug andêling yuda
saha angsal ridêr pratôndha luwih
pamungkasing bicara gung
pra anung kalih wêlas
raja tiga kapat Sang Magada Prabu
nanging tan milya ngandikan
de lagya nèng Bauwarni


dadya mung narendra tiga
Sri Madhêndha Rajèng Mêkasar Bugis
catur kang sêntana agul
Radèn Jayaprabôngsa
Dyan Sudirga Radèn Arya Jayènglaut
Dyan Riya Pragotasura
Dyan Sumerang datan kari


miwah sêkawan bupatya
angandika kangjêng sri narapati
yayi patih ana rêmbug
myang pamaning Madhêndha
nimas Citralangênan mangkya jêjaluk
kudu dipun kêmarua
lan putri ing Bauwarni


iku yayi rêmbug gampang
dhasar ingsun wus anglamar sang putri
namung kêdhik wagêlipun
ubayaning sang nata
ing Ngurawan apa sarèha rumuhun
paran kinêras ing lampah
priye rêmbugira yayi


dyan patih matur anêmbah
kaka prabu kêng karsa yèn marêngi
prayogi sarèh rumuhun
sawêtawis tri dina
nanging utusana dhatêng kaka prabu
Magada anêrangêna
mring nata ing Bauwarni


sumambung Prabu Madhêndha
anak patih ingkang kêpanggih mami
sarèh sumôngga rumuhun
nanging prayoganira
anak prabu Maguwa ngaliha kuwu
majênga mring Bauwarna
tunggil pakuwonira ji


anak prabu ing Magada
pamrihira upamining prakawis
tinampik panglamaripun
ywa têbih magut ing prang
yèn katampèn  

  wus cêlak pangarakipun
nambungi rajèng Mêkasar
itu lah bêtul sadhikit


tapi misih bêlum enak
tuwan raja banyak rêndhah sama ji
dhari lah lama têlalu
Raja Jawa Ngurawan
mentak tempo main gila sunggu-sunggu
baik pur bêklahi saja
main sabêl èn banjênit


dèrèng dangu agupita
gya kasaru wontên caraka prapti
sangking Sang Magada Prabu
saha mundhi nuwala
dumarajog anèng ngarsaning sang prabu
duta matur sarèhira
ingutus nyaoskên tulis


gya pinundhut kêng supatra
mring sang nata binuka kêng kintèki
mangkana udayèng têmbung
pèngêt kang sêrat saha
puji taklim pun kakang Magada Prabu
awiyos atur uninga
dhatêng paduka nêrpati


mangke Sang Sri Bauwarna
tuhu silib sêdya madayèng janji
dènnya tata tratag tarub
kinarya samudana
sêjatine sadhiya sikêping pupuh
ting kalêsik dhadhêmitan
wêspaos sêpiyun mami


kang sarta aminta sraya
prajurit tos satriya sangking ardi
Madubrôngta wastanipun
langkung pangrêngganira
ngambil putra jinunjung dadya tumênggung
wasta pun Cakranêgara
sagah mêngsah paduka ji


sumôngga karsa narendra
paran nuntên pinukul ing ajurit
yèn wus parêng karsa prabu
tan susah binantonan
ulun pyambak ingkang angrêmak praja gung
sakônca rencang kawula
kados ambangkat ing kardi


titi kang sêrat pratôndha
Sri Magada Surapramuja Aji
kasêrat ing dintên nuju
Rêspati Wage Ruwah
ping tri likur Jimakir sêngkalanipun  

  
èsthi gora swara tunggal
utawi ing wulan Juli


ri tiga angkaning warsa
sèwu wolung atus sèkêt marêngi
ya ta Sang Kêlana Prabu
wusnya maos supatra
langkung duka netyandik ôngga kumutug
miyud kêng kursi kêncona
akêras dènira angling


ora talah Sri Ngurawan
mêndhak-mêndhak alingan padhang yêkti
tan kêna ginawe ayu
kêpengin karusakan
prajanira môngsa ta nora kêlakun
dadak aminta sêraya
lah golèka bantu maning


rongpuluh Cakranêgara
najan kadang dewa ingsun tan wêdi
ya nadyan êndhasa sèwu
ingsun nora kumêdhap
kaya apa suwarnane si dêdohun
kang aran Cakranêgara
sêkrabi anggege pati


hèh yayi Jayapuspita
têngoroa sun arsa tindak jurit
dyan patih gêpah umatur
mangrêpa sarwi nêmbah
kaka prabu sampun kasêrêng ing bêndu
dèrèng môngsa jêng paduka
nyalirani ing ajurit


tanpa damêl kang pra raja
miwah amba owêl tuwuk amukti
benjang paduka umagut
yèn ulun wus pralaya
dutanira Sri Magada nêmbah matur
gusti kangjêng sri narendra
lêrês arinta dyan patih


murwating nagri Ngurawan
sêtun kathah gangsal lêksa prajurit
dene ta sêrayanipun
kang ran Cakranêgara
amba sampun priksa têtiyanganipun
tan pantês prakosanira
kêpara alit tur ringkih


mung sigitira kalintang
kados ingkang dèn andêlkên ing jurit
gênturing sutapanipun
maling si pamulunya
kados  

  wadya paduka sêdasa mliyun
kewala wus ngrobi yuda
rakamta Magada Aji


wêwah akêdhik kewala
uga têdhas ngrêbasèng Bauwarni
Rajèng Madhêndha sumambung
matur ing sri narendra
anak prabu lêrês rinta aturipun
miwah unjuking caraka
yèn parêng karsa nêrpati


amba priyôngga lumampah
ambantoni anak Magada Aji
lan Mêkasar Bugis Prabu
lan raja lit sêkawan
Ngambon Dhayak myang Raja Lipuru Butun
kônca ing lêbêt ywa obah
rumêksèng paduka aji


myang anak mas radèn patya
inggih dèrèng môngsa nindaki jurit
yèn taksih amba sang prabu
sumambung Sri Mêkasar
Umadhêndha kasih unjuk lêbih bêtul
tuwin rik bistir trak susah
pur pigi pêrang sêndhiri


kalu misih kita orang
saya ponya banjênèt misih buni
dhan misih sa ponya idhup
tuwanku konêng bêsar
mau kawin dhuwa musthi dhapêt sunggu
ya ta wus dadi kang rêmbag
anggêrgut kang para aji


anulya inum-inuman
kêng para rat kurmat dadining jurit
mangkrak Sang Mêkasar Prabu
lawan Bugis Narendra
kaduk minum èngêt kasudiranipun
kalih tumrun sing pahêman
arsa main pêdhang sami


tur tabe sang kalih raja
mring Sri Klana wusira mundur nuli
narik pêdhang kalihipun
mawêntus ujung pêdhang
sami wasis sami wulêd kulitipun
wusnya gya inum-inuman
tandangira gêgirisi


Girisa
Sang Prabu Jayapamuja


akras dènira ngandika
hèh duta sira matura
mring kakang Prabu Magada
ingsun tan mangsuli sêstra
sira pan wêruh priyôngga
mung wêkas sun poma-poma
aja nglingsêmi ing yuda


yèn kanti kuciwèng karya
mandah ènjêpe sang rêtna
Kusuma Citralangênan
tênapi nimas Kumuda
ingaran cabar manira
dudu lanang wong Maguwa
tan bisa mondhong biyada
angur padha pêpinjunga


caraka matur sandika
gya pamit mêsat sing ngarsa
gêgancangan lampahira
wau Sang Prabu Madhêndha
myang Mêkasar Bugis Raja
wus pamit mundur sing ngarsa
nèng jawi sami sadhiya
sawadya apartisara


gumrah swaraning kuswala
wadya gung pitung nêgara
Lipuru Butun ing Dhayak
Ngambon myang Bugis Mêkasar
Madhêndha aguling aprang
kathahing baris ingetang
sangang mliyun amirantya
maryèmnya gêng wolung dasa


sinarad ing gajah unta
wusira sami sumêkta
gya budhal Sang Sri Madhêndha
tênapi kang para raja
sêdya dhatêng Bauwarna
ngumpul pakuwon Magada
anglarug lampahing bala
tan antara sigra prapta


pêsanggrahaning Magada
wau têbihnya sing kitha
wolung pal antawisira
Sang Prabu Suraprêmuja
wus lami sumêktèng yuda
sarêng kang duta wus prapta
sangking pakuwon muara
katur saniskaranira


sukèng tyas sri naranata
linilan panuwunira
mring rayi Prabu Maguwa
ngrurah nagri Bauwarna
sarta kang rayi sang nata
datan tumindak ing yuda
namung binanton kewala
raja pitu kêmbul karya



dadya wau Sri Magada
kumpuling baris sêdaya
sêdasa mliyun mirantya
sri astha saeka praya
gilig rarêmponing yuda
gya rinakit barisira
saperang-perang atata
bêlabar ing ara-ara


umèb lir jêladri bêna
ya srang têngara gurnita
gègèr desa-ingadesa
kadhêsêk baris Maguwa
dhasar wus nêdya tan arja
kula lit rinayah samya
jalu èstri dèn plêksana
sumyur jalma Bauwarna


wau Dyan Cakranêgara
pamit ing rama sang nata
arsa magut ing ayuda
tandya linilan sêmana
miranti sakadangira
wadya gung ing Bauwarna
dhasar wus lami sadhiya
timbalanira sang narpa


dhatêng sagunging niyaka
pra andêl mênggalèng laga
kapya kinèn mèstutia
mring Radèn Cakranêgara
salêbêting bitutama
linilan ganjar aniksa
miwah Ki Jêksanêgara
tuwin Radèn Sinjanglaga


kawêngku prentahanira
mring Radèn Cakranêgara
gilig wadya Bauwarna
mituhu mring senapatya
pêrcayèng kadibyanira
Tumênggung Cakranêgara
kumpuling baris wêtara
nêm lêksa asura sara


kêng baris pinara sanga
gangsal èwu perangira
de kêng kalih bêlah lêksa
minôngka gununganira
pinangku ing senapatya
Jêng Radyan Cakranêgara
kêng saperang tindhihira
Dipati Jêksanêgara


kang sêbage tindhihira
Radèn Arya Sinjanglaga
Kya Paningron malihira
lawan Kya Ngrawitsupatra
sami mangku gangsal sasra
Maesa Tankungkih Radyan  

  
nindhihi saperangira
miranti apartisara


wau Rahadèn Maesa
Jayèngkewuh mangku wadya
myang Radèn Jayèngantaka
Radèn Maesa Jêladra
sami ngirid gangsal sasra
wusira sami sumêkta
gya daut sangking jro kitha
muntab pan kadi hèrnawa


kang dadya cucuking yuda
Rahadèn Jayèngantaka
dupi praptèng jawi praja
mulat baris ing Magada
wus aglar ing ara-ara
anggênggêng lir tasik bêna
sigra dhèdhèr gêlar tata
mungsuh rowang aprayitna


wong sabrang gêrgut tandangnya
wus rinakit barisira
ingaran dirada mêta
kang môngka têlalenira
Raja Ngambon lan ing Dhayak
gadhingnya Butun Narendra
lawan ing Lipuru Raja
sawadyanira gambira


Sang Prabu Kraèng Pragora
dadya pênjawat ing kanan
sabala asura sara
Rajèng Bugis munggèng kiwa
saha wadya wingkridita
môngka sirah Sri Madhêndha
sabala sumrêg gambira
kang dadya awaking gêlar


Sang Prabu Suraprêmuja
ngêdhangkrang anèng matêngga
sinungsungan kartas jênar
kinubêng para prawira
tan sanès Sri Pujangkara
munggèng èsthi songsong pita
kang sami dèn ônta-ônta
tan lyan Dyan Cakranêgara


wadya gung ing Bauwarna
garudha nglayang glarira
kang minôngka cucukira
Rahadèn Jayèngantaka
sabala lir saradula
dene kang minôngka dhadha
Dêmang Pangrawitsupatra
lan Paningron sêbalanya


Maesa Jêladri Radyan
kang dadya suwiwi kanan
Dyan Jayèngkewuh minôngka


suwiwi kering sabala
Maesa Tankungkih Radyan
sawadyanya dadya sirah
lawan Radèn Sinjanglaga
Jêng Radyan Cakranêgara


kang môngka awaking gêlar
kinare wadya pratistha
munggèng kuda dhawuk seta
wasta kyai endracapa
songsong gilap tunggul rêtna
lir arsunaba tumiba
urub prabaning sumbaga
wimbuh sênêning ujwala


nêlahi ing ranagona
surêm kênyaring radetya
sirna kamanungsanira
Jêng Radèn Cakranêgara
kadi Sang Ywang Girinata
tumêdhak langlang buwana
enggar manahing kuswala
ngandêl senapati dibya


yèn tinimbang mêngsahira
jitus tandhinging ayuda
prandene ngênting suranya
prabawaning senapatya
tan wangwang tandhing sumêngka
kadya rinowang ing dewa
parêpat kalih tan pisah
wau Kya Jêksanêgara


minôngka buntuting gêlar
sawadya rumêksèng wuntat
yèn wontên cidraning mêngsah
lan ngrêksèng pêkakasing prang
wusnya sami tata gêlar
mungsuh rowang sarêng nrajang
Rahadèn Jayèngantaka
nrêg wadya tan gumingsira


Durma
wadyèng sabrang mariyêmira pinasang
suwidak barêng muni
wadya Bauwarna
sinungsun kêng gurnada
lir gêlap sakêthi tarik
angrok gumêntar
kadya ngrubuhna langit


cucuk dhadha têlale myang kering kanan
parêng anêmpuh wani
gêdêr magênturan
tinggar lir ardi bêntar
kêng kokap aglap nglimputi
gagap-gagapan
tan ana kêng gumingsir


long-linongan mungsuh rowang tan ingetang
kang sura murang-muring
miring-miring manrang
nurung  

  mangawur tinggar
saya akathah kêng kanin
mimis lir jawah
maawun-awun agni


gutuk api ting calarot kadi kilat
sumiyut angênèni
saya kèh papêjah
mungsuh rowang gêlasah
pêpetaran gênti ngisis
sikêpaning prang
murub katiban mimis


payung dwaja lêlayu pêdhot manglayang
lir kuwung tibèng siti
wahana kèh pêjah
turôngga liman unta
mariyêm kèh magok sami
mungsuh lan rowang
tan ana kêng gumingsir


wadyèng sabrang dhasare mangrobi lawan
tan pêjah tan kêtawis
wadya Bauwarna
kathah têguh yuwana
prabawaning senapati
sinihan dewa
yèn ta aja winong sih


ing jawata tan nganti satêngah êjam
rusaking baris jawi
dèn urugi tinggar
rèh sru karoban lawan
sudibyaning senapati
panggah ing aprang
wadya ing Bauwarni


tinggar pêjah caruk watang lêmbing pêdhang
limpung nênggala piling
bêdhama côndrasa
slirik bodhik myang dhêndha
kêng surak angrok mêlingi
ramya gumêntar
têmpuhing astra siring


ting carêngkling kumêngsring kêmprang gumênjrang
kumêpruk dhêndha tangkis
ana sêsangkuhan
wênèh papor-poporan
lyan gêlut banting-binanting
cêngkah-cinêngkah
jambak-jinambak untir


mungsuh rowang saya akathah kêng pêjah
mèh sadhêngkul kang gêtih
jêbog kèlês ing prang
kang sura têkên watang
wangke lir babadan pacing
wadya Maguwa
prangira tan ngudhili


ingkang wau langkung ngrobi tandhingira
mangkya wus timbang jurit
wit wadya Ngurawan
kathah timbuling braja
wong sabrang gamoh kang kulit
dadya rame prang
sura ungkih-ingukih



Radèn Jayèngantaka manêngah ing prang
sabala ngamuk wani
Sri Ngambon ing Dhayak
kalindhih yudanira
sêmpal têlalening baris
mawur sumêbyar
Rajèng Butun pêpulih


myang Lipuru mangamuk sabala galak
Dêmang Supatrangrawit
lan Paningron mapag
sawadya ramya ing prang
kuciwa Supatrangrawit
Paningron miwah
Dyan Maesa Tankungkih


tulung ing prang miyak bala anêrajang
nèng kuda sikêp biring
kang sinêrang gêmpang
wadya nututi nêngah
têmpuh lan wong Butun jurit
Lipuru miwah
Sinjanglaga sang pêkik


arsa nêngah miris mulat bangke kathah
dadya namung kêng dasih
pinêlak manunjang
wênèh binuntar watang
sangkut lan wong Butun titih
Rajèng Mêkasar
mulat wadya kalindhih


langkung duka gya mangsah lan andêlira
pra ajidan tan têbih
sawidak nèng kuda
nèng sabrang wus kasosra
tanpa lapak yèn ajurit
pasêr sikêpnya
lyan tawok langkung mandi


nêngah ing prang nêmpuh kang suwiwi kanan
Dyan Maesa Jêladri
balanya kèh pêjah
dèn amuk Sri Mêkasar
Sang Kraèng Pragora Aji
nirbayèng laga
sikêp pêdhang nèng wajik


singa ingkang katêrajang anggêlasah
Dyan Maesa Jêladri
bramantya kotbuta
mangsah nglancangi bala
dharat mamuk ngobrak-abrik
mung karo asta
nêndhang jagur babarji


apuyêngan wong Mêkasar bubar-bubar
kang magok angêmasi
Si Kraèng Pragora
bêndu mapulih yuda
andêl suwidak ngêbyuki
ing Dyan Maesa
Jêladri datan osik


pasêr tawok tan ana ingkang tumama
saya wringut sang pêkik
nyandhak maryêm sigra  

  
kinarya mupuh mêngsah
dhêndha maryêm mobat-mabit
andêl suwidak
gêlasah jur wor siti


têkan kudanira sami tugêl sêmpal
Dyan Maesa Jêladri
langkung bêk sarosa
wus kawuron ing yuda
Sang Kraèng Pragora Aji
langkung bramantya
wadyanira sirnanting


ngêtab kuda dyan arsa sinambêr pêdhang
Dyan Mae Jêladri
kêbat ngikal dhêndha
sinabêt Sri Mêkasar
kêng kuda rêmak ngêmasi
nata malumpat
ngikal pêdhang mawêngis


Dyan Maesa Jêladri sinabêt pêdhang
wanti-wanti tan busik
tikêl kêng mastaran
musthi pistul kandhutan
kêng mimis kêncona katri
radyan sinipat
kêng jaja datan titis


mimis luluh nèng pêrnaja kadi bintang
ebat Mêkasar Aji
Dyan Mesa Jêladrya
solah dhêndha gurnada
jinangkah sri narapati
winaglut sigra
Kraèng Pragora kuntit


sru binanting ing kisma datan gulawat
jaja ingidêk wanti
kêng sirah tinêndhang
Sri Mkasar wus pêjah
supit kering wus wèr jurit
Bugis Narendra
lan Radèn Jayèngwèsthi


wadya Bugis wus kathah longe kang pêjah
lyan mundur sami kanin
kantun wolung dasa
sami tos gêgangsingan
binêrêg mangamuk wani
wong Bauwarna
sosrah mawur kêng baris


Dyan Maesa Jayèngkewuh sru bramantya
mangsah nglancangi dasih
mangamuk lir yêksa
dèn êbyuk nora kewran
rinampog ing ganjur lêmbing
datan rinasa
malês dhupak ambithi


kasulayah wadya Bugis kathah pêjah
lyan sinikut kapilis
ngrênggut driwa pêgat  

  
lir Radèn Gathutkaca
giris sakarining lalis
mirut mêlarat
Mraja Dhaèng Maluwi


krora mangkrak amêncak ngikal talêmpak
Rahadèn Jayèngwèsthi
mawanti tinumbak
kang jaja nora kenjak
jinangkah Sang Rajèng Bugis
muka tinêpak
kapisanan wus lalis


kang pênjawat kanan kering sirna gêmpang
Dyan Maesa Tankungkih
Dyan Jayèngantaka
sarêng angantêp yuda
Rajèng Dhayak Butun tuwin
Lipuru Nata
sampun samya ngêmasi


dening Radèn Maesa Jayèngantaka
Dyan Maesa Tankungkih
wadyèng sabrang sosrah
dèn amuk wong Ngurawan
undurnya anganan ngering
dening kapêlak
Sang Madhêndha Nêrpati


baris sabrang sêdasa mliyun wêtahnya
ing mangkya sêtun kari
kalih mliyun kirang
wadyèng Jawi kêng gêmpang
sêtun salêksa gêng alit
Rajèng Madhêndha
Magada langkung runtik


mulat wadya ing Maguwa karisakan
ketang lingsêming galih
mring Sang Sri Kêlana
merang lamun uripa
yèn tan bêdhah Bauwarni
sang kalih raja
gya anrêgakên dasih


sarêng mangsah wadya Madhêndha Magada
rame malih kang jurit
asêrang-sinêrang
Radyan Cakranêgara
sing wuri nrêgakên dasih
gumulung ing prang
gambuh wong Bauwarni


Gambuh
têmpuh prasami purun
wêntus pêdhang gada ganjur
limpung kunta nênggala côndrasa piling
lintang ramening apupuh
brêg-binrêg mangukih layon


wadyèng Madhêndha gêrgut
sru binrêg ing sang aprabu  

  
saya nunjang tan ana angeman pati
wong Jawa tadhah ing pupuh
mungsuh rowang kathah layon


dhêdhêl ngarsa wuri byuk
pêpati-pati atumpuk
wêwukiran saengga babadan pacing
Cakranêgara sang bagus
langkung bramantyaning batos


mulat wadya kèh lampus
gya ngêtab turôngga mamprung
musthi têmbung prabawa praneda gusthi
nrutus mêngsah glasah sumyur
cinamêthi sirah pagog


kinêmbulan tan wiguh
radyan sakudanya têguh
tusan ewon kang pêjah dening sang pêkik
rinampêd pangamukipun
kêng wadya nututi manrod


ing yuda saya kiwul
pra kadeyan nungkêb ngêbyuk
saha bala anunjang sing kanan kering
myang ki patih marsèng ngayun
sawadya mangamuk galong


kunêng kang rame pupuh
Dyan Brajanata winuwus
kang ngulati kang rayi Dyan Kêrtapati
lampahira mangke rawuh
nagri Ngurawan sang anom


duk wrin swaraning pupuh
sinêrang ing tindakipun
kang kacipta mung wêlingira sang rêsi
Pandhita Sampora gunung
kinèn nrombol ing palugon


tansah kapêrgok wau
undurnya kang sami tatu
ting balacor ana kang pêjah ing margi
wadya sabrang kêng kapêthuk
radyan angênting têtakon


kêng dadya rowang mungsuh
duk wêspaos jarwanipun
Dyan Prabôngsa arsa anglambung sing kering
Sri Magada kang dèn rundhuk
sabala angatos-atos


sêmana Sang Aprabu
Madhêndha kesisan wadu
pan dèn amuk ing Radèn Cakranêgari
tumpês kèlês wadya gisus
mung kantun sèkêt wadya tos


Sang Sri Magada Prabu
mulat kêng paman sang prabu  

  
ing Madhêndha nglela kesisan ing dasih
drêg wadya arsa têtulung
Dyan Nila Prabôngsa gupoh


mangsah sawadya nêmpuh
kagèt wong Magada sumyur
bilulungan dèn amuk sangking ing kering
akathah tatu myang lampus
mapulih-pulih kapêngkok


wadyèng Jênggala gêrgut
lir yêksa pangamukipun
Radèn Brajanata mangsah ngobrak-abrik
myang rayi catur asêngkud
nigas mancas nêndhang jatos


kinêmbulan tan wiguh| putra Jênggala atêguh-têguh
sêbalanya wolung dasa sura sêkti
wadya Magada samliyun
sosrah dèn amuk kèh layon


sangking kagèt gung wadu
tinugêl ing lampahipun
sru kapêngkok akiwul-kiwul kêtangsil
tusan ewon ingkang lampus
lyan caruk padha rowang wor


dadya dhadhal lumayu
sisaning pati sumawur
Sri Magada bêndu katunjanging dasih
matêngganira agrupyuk
mung wadya sèkêt kang magok


tindak sêntona sagung
tan oncat sumêdya labuh
wadyanira Rahadèn Panji Tohpati
mung kalih kêng nandhang tatu
lan kuda kathah kang layon


tan kandhêg pamukipun
sabala akuthah marus
Sri Magada panggah tan nêdya gumingsir
sawadya sèkêt gumulung
rame têmpuhing palugon


Surapramuja Prabu
mangsah anglancangi wadu
mandhi gada pratistha swandana èsthi
DyanTohpati marsèng ngayun
têdhak sing kuda tan alon


amandhi bindi mungguh
sêdya rarêmponing pupuh
kêng para ri myang wadya gêrbêg ing wuri
panggya Sang Magada Prabu
asru sêbdane sang katong



prajurit saparanmu
cidrèng prang atambung laku
kaya dudu prawira nênungkul jurit
Dyan Brajanata nêbda sru
sira atakon maring ngong


sun putrane Sang Prabu
Jênggalamanik praja gung
atmajane kaponakan paman aji
Ngurawan dene ran ingsun
Panji Tohpati Sang Katong


lah sira saparanmu
paran sêdyanira pupuh
sru ngandika Sang Surapramuja Aji
ingsun ing Magada Prabu
Surapramuja ran ingong


ingsun ngrêbasèng pupuh
ngrêbut putrane sang prabu
Dyah Kumuda yèn mêngkono sira ugi
pranyata trubusing satru
numbras silib ing palugon


pamanira sang prabu
luwih-luwih cidranipun
sandi tarub yêktine miranti jurit
mintra sraya prajurit tus
kaya dudu tingkah katong


Dyan Brajanata bêndu
ngikal bindi sigra nêmpuh
Sri Magada sinabêt kang ponang èsthi
kumbaning dirada rêmuk
liman pêjah sang akatong


mlumpat sru kurdhanipun
mutêr gada nrajang gupuh
Dyan Tohpati prayitna atangkis bindi
parêng wêntusira murub
rame ujung dhêndha karo


wadya surak nèng pungkur
kang yuda sami kyatipun
dangu jangkah-jinangkah tan nguciwani
yèn liwat pamupuhipun
tibêng kisma bumi gênjot


yèn nuju dhêndha wêntus
mubalkên dahana murub
najan nêmpuh sarira tan ana osik
tuhu sami dibyanipun
dangu-dangu sang akatong


sayah pênangkisipun
kasliring nulya pinupuh
astanira rêntah gadanira aglis
winuwung sirah pinupuh
jungkêl ing kisma sang katong


kêng wadyarsa têtulung
gêpah wong Jênggala ngêbyuk
miwah radèn catur mangamuk mangungkih
wong Magada sèkêt gisus
sami tatu jaja kang wong



Surapramuja Prabu
lêstari pralayèng pupuh
pêjah dening Rahadèn Panji Tohpati
wau Sang Madhêndha Prabu
wadyanya wus kathah layon


dene ing pamukipun
Cakranêgara Tumênggung
sakadangnya myang wadya ing Bauwarni
saya ngrobi tandhingipun
mawut sasisaning layon


wadyèng Madhêndha sumyur
giris myat ing pamukipun
Radèn Cakranêgara anggêgilani
tan kanti indha gung wadu
cinamêthi sirah pagog


myang kadeyan agêrgut
têtumpêsan kang dèn amuk
wong Madhêndha salêksa wus sirna gusis
kantun wadya patang puluh
tan nêdya gingsir palugon


tan pisah gustènipun
Sang Sri Pujangkara Prabu
langkung duka dèn angkus kang ponang èsthi
mindha gada Sang Aprabu
Dyan Cakranêgara gupoh


nyamêthi kudanipun
wus panggih lawan sang prabu
kras ngandika Sang Pujangkara Nêrpati
lah ta sapa sira bagus
kang mapagakên yudèngong


kêmaki sira kuncung
anênggulang lakuningsun
Radèn Cakranêgara sêbdanya wêngis
aja tambuh iya ingsun
srayèng nata asmarandon


Asmaradana
kang pinutra danu mami
rinêngga Raja Mênggala
senapatining palugon
têngran Dyan Cakranêgara
kinudang nyirnakêna
wong sabrang sêdayanipun
sêka ing nêgara Jawa


lah sira sapa wêwangi
apa Si Jayapamuja
ratu sabrang panggêdhene
nêbda kras Rajèng Madhêndha
sun dudu Sri Kêlana
pan kapêrnah pamanipun
pilungguh nagri Madhêndha


ngran Pujangkara Nêrpati
ingsun kang

kinarya wawrat
nèng sabrang tanpa tandhinge
kalingane babo sira
srayane wong Ngurawan
dene cilik klumar-klumur
atotmu rêga rong gobang


de sira luwih kêmaki
gêlêm dèn pinta sêraya
andhadhani ing palugon
mungsuh lan Prabu Maguwa
bangêt datanpa ngrasa
dumèh wadyèngsun wus gêmpur
sira gêdhe atinira


lamun ingsun mêksih urip
tangèh dhadhaling barisan
kaya tan têkèng ngarsane
anak prabu ing Maguwa
sun eman babo sira
mapagakên yudaningsun
pêsthi sira nora nôngga


ngur nututa mumpung urip
ulungna putri Ngurawan
awêl lamun têkèng layon
bagus anom warnanira
sira anèng Maguwa
baya dèn sihi sang prabu
kinarya dhidhêkamira


langkung bramantya sang pêkik
asru dènira ngandika
ora talah sira rajèng
ingsun sira kon nutututa
dene luwih dupara
dene ing pakaryaningsun
sêdya mungsuh wong Maguwa


balane wuwuha maning
ngêbêkana Bauwarna
yèn sun rinêksèng dewane
tan ulap tandhing ayuda
utawa kaya sira
bisoa rupa sapuluh
tan nêja oncat ing rana


9 bramantya sri narapati
gya ngikal gada bisana
radyan winuwung karsane
sangking luhuring dirada
tinangkis ing praneda
kêng gada rêntah sang prabu
saya sangêt kurdhanira


gya nyandhak panuwak karbin
mimis kêncona sinandhang
radyan sinipat jajane
tan gigrig wulu salômba
punglu luluh

nèng jaja
mêwahi ridêr amungguh
dinulu agêbyar-gêbyar


Sri Madhêndha èsmu miris
mulat Dyan Cakranêgara
gya ingangkus dipanggane
dyan arsa rinênjah ngliman
kudanira kinêtab
midêr ngubêngi sang prabu
kewran Sang Sri Pujangkara


èsmu kapêngkok sang pêkik
kudarsa tinunjang gajah
gya sinabêt kang têlale
myang gadhingira jur rantas
nglumba ponang matêngga
kuntal Sri Madhêndha dhawuh
nèng kisma aburangkangan


tinututan dèn camêthi
kêng sirah crah kapisanan
ngolang-ngaling diradane
nulya rinampog ing kathah
kang liman sampun pêjah
wong Madhêndha kantunipun
ngamuk sampun kêtadhahan


dening wadya Bauwarni
tumpês jalma kawan dasa
gusis wong sabrang sagunge
sisaning pati lumajar
mring wana jurang arga
wênèh mring barisan agung
pêsanggrahaning muara


wadyabala Bauwarni
kathah dènira bêbandhang
tênapi parpat kalihe
Ki Wanèngbukti Kaladan
bungah sami jêjarah
tuhu unggul yudanipun
Rahadyan Cakranêgara


Kya Jêksanêgara Patih
lumajêng mêrpêki sigra
Radyan Cakranêgarane
miwah Radèn Sinjanglaga
sami têdhak sing kuda
rêrangkulan tiganipun
tan nyona mêngsah sirnanya


ki patih èngêt ing galih
mêngsah kang nèng wuri pisan
tan ana wêruh dhadhale
sêmana sami tumingal
wontên baris tan obah
sakêdhik lir dede mungsuh
ki patih nulya utusan


Ki Dêmang Supatrangrawit
numpak kuda nandêr sigra
amriksa 

  baris kêng katon
duk ragi cêlak lampahnya
sapandêlêng dohira
tan samar paningalipun
lamun Radèn Brajanata


putra ing Jênggalamanik
tan nganti tumrun sing kuda
gya nulak nandêr lampahe
prapta pêrnahing ki patya
tumrun sangking turôngga
matur sarèhirèng ngutus
mriksa baris kêng katingal


lamun Dyan Panji Tohpati
lan kadang sawadyanira
kya patih duk wrin ature
yèn Radèn Nila Prabôngsa
pan wus dinugèng driya
kang têtulung ing apupuh
ngrisak baris kang sapôntha


pêpangkonira sang aji
Mahraja Surapramuja
myang sang nata wus tan katon
ugi pralayèng ayuda
dening Dyan Brajanata
sukèng tyas kang prawara nung
sami andugi mangkana


nulya ki rêkyana patih
miwah Radèn Sinjanglaga
lawan Ki Dêmang Paningron
myang Ki Angrawitsupatra
sami mêrpêki sigra
Dyan Tohpati tilar wadu
gêgancangan munggèng kuda


tan dangu anulya prapti
pêrnahing Dyan Brajanata
sami tumrun sing kuda ge
lumajêng dupi pêpanggya
Radèn Nila Prabôngsa
gêpah prasami rinangkul
ketang onênging wêrdaya


kêgagas rêntênging nagri
praptaning kang parangmuka
ki patih alon dêlinge
anggèr Radèn Brajanata
pun bapa datan nyana
kêpanggih madyaning pupuh
sokur sèwu jêng paduka


rawuh atêtulung jurit
sampuna paduka prapta
dangu kang mêngsah dhadhale
dening langkung agêngira
punika dèrèng paja
pêngangênging ratunipun
dèrèng obah barisira


kang sampun kasor ing jurit
sêtun saparagangsalan
ing wingking langkung kathahe
mila pamanta sang nata
têmah aminta sraya
sangking wangsiting dewa 

  gung
têngran Wasi Madubrôngta


mangkya ginanjar lêlinggih
wasta Dyan Cakranêgara
dadya bupati mijine
sarta ingakên atmaja
na anggèr jêng paduka
paran purwa wêkasipun
rawuh wontên Bauwarna


marêngi têmpuhing jurit
ngandika Dyan Brajanata
paman manira purwane
prapta nagri ing Ngurawan
dhapur ngupaya kadang
pun yayi mas Marabangun
kesah sing nagri Jênggala


kendranya margi ngulati
garwane Côndrakirana
lami manira ngupados
angsal têdahing pandhita
kinèn mring Bauwarna
cinêtha wontên prang agung
ngong kinèn nrombol ing yuda


punika kêpanggih mami
lan yayi Gagakpêrnala
wusana tan wontên katon
pun yayi mas dhawuh marma
punapa ta cidroa
pandhita kang angsung tuduh
ngungun Ki Jêksanêgara


myarsèng jarwa Dyan Tohpati
wêkasan alon turira
yèn mêngkatên lah jêng anggèr
prayogi dèn antosêna
pitêdahing pandhita
dene wontên yêktosipun
ngriki lagya bitutama


mênawi ta benjing ugi
bilih mêdalipun Klana
wontên madyaning palugon
kêpanggih rayi paduka
Dyan Panji Rawisrêngga
dèrèng dugi lampahipun
mêngsah wingking saya awrat


dene ing mangke sang pêkik
kawula aturi sowan
ing pamanta jêng sang katong
mendah sukaning sang nata
anggèr paduka prapta
lagya wontên mêngsah agung
saya asrêp ing wêrdaya


srayanya tan nguciwani
wêwah jêng paduka radyan
ugi wus têrtib laire
rumêksa ing Bauwarna
lan lèjêming wong sabrang
tan ngamung ngangkah Dyah Ayu
Kumuda putra srinata


Sinom
milarsa ngrata rat Jawa
bêbuka anglamar 

  putri
pun Kêlana Sewandana
nèng sabrang datanpa tandhing
yèn tamtu angsal putri
dènnya ngrèh sinangkan ngalus
pinawong pasobatan
lamun panglamar tinampik
pan wêspaos anggèr sêpiyun kawula


tuhu arsa ngrêbasèng prang
kang wadya dèn sumêktani
untabe kadi samodra
ngèbêki ing pasir wukir
cacahirèng prajurit
nênggih kawan dasa mliyun
dene kang sampun gêmpang
sêdaya mliyun gêng alit
kèhing nagri sêdaya wus tinêlikan


Singasari myang ing Daha
tênapi Jênggalamanik
èwêd gampile ing papan
kathah kêdhiking prajurit
malah pamirêng mami
yèn Ngurawan sampun gêmpur
laju dhatêng Jênggala
kang badhe rinurah jurit
lah sumôngga anggèr sowan ing sang nata


lan panggih rayi paduka
Cakranêgara sang pêkik
dirèng wus manjing sudara
sêtya tuhunya nglangkungi
tan wigih labuh pati
anggèr paduka sang bagus
kang mugi nimbangana
anggêping pamanta aji
dhatêng Radèn Tumênggung Cakranêgara


wau Dyan Nila Prabôngsa
duk wrin jarwaning kya patih
lamun Sang Prabu Maguwa
sêdyarsa ngrata rat Jawi
talingan lir sinêbit
kudya ge anglanggar pupuh
dhatêng pakuwonira
ngandika mring kyana patih
paman Jêksanêgara gampil ing benjang


sowan jêng paman narendra
yèn wus kantênan ing jurit
kang dadya raosing manah
ardane pun Klana Aji
arsa ngradin ngrat Jawi
dening langkung kumapurun
manirarsa panggiha
kewala lawan pun yayi
putra angkat Tumênggung Cakranêgara



jêr punika wakilira
paman Aji Bauwarni
ambarsa giligkên rêmbag
ajêng unduring ajurit
suka ing tyas kya patih
rumajong karsa sang bagus
ya ta sami lumampah
tan dangu anulya prapti
pêpanggihan lan Radèn Cakranêgara


kumêpyur ing tyas duk mulat
wau Radèn Wanagiri
dhatêng Dyan Cakranêgara
adangu liningling-lingling
gajêg-gajêg kang rayi
Radèn Putra Marabangun
gajêg sanès satriya
pasmon lan subawa salin
sêjatine sinulap mring sang pandhita


Bêgawan Sidikpêrmana
dadya pangling gunging ngèksi
miwah dhatêng Radèn Punta-
pêrtala miruta buntit
samya kilap ing warni
têmah Dyan Tohpati mangu
mênggah arsa ngrangkula
kandhêg kacaryan ningali
manglêmbana mring Radèn Cakranêgara


mèstu pênganggêping nata
ingangkat putra pangarsi
dènira apêpanggihan
dèrèng sami tata linggih
wontên madyaning jurit
wusirèng jêjarwa putus
saha apirêmbagan
pratikêlirèng ajurit
nulya nitih kuda arsa mêsanggrahan


aturing rêkyana patya
ingaturan angêbrêki
pêsanggrahaning Magada
tumurut kang para siwi
daut sakuswa latri
sangking pabaratan kêbut
kasaput latri tandya
mênggah angupaya margi
ing saparan-paran mung mayid lawan rah


turôngga ngancik bêbathang
lyan wadya kaborang kêris
prandene datan rinasa
wus wiyah wong mênang jurit
atuwuk tanpa bukti
sêsakit têdhak tan ketung
sangking egaring manah
wulan purnama

marêngi
pan sumilak padhange kadi raina


ki patih sampun utusan
tur uningèng sri bupati
ing sasaniskarèng lampah
unggulira ing ajurit
arja risaking dasih
tanapi sarawuhipun
Radèn Nila Prabôngsa
sang nata suka ing galih
amiarsa kang putra unggul ing yuda


ya ta Dyan Cakranêgara
miwah Dyan Panji Tohpati
rawuh pakuwon Magada
sabala laju ngêbrêki
kiranging gyaning dasih
bêlabar mring dhusun-dhusun
wau laju kumpulan
pra anung nèng pôncaniti
angandika Tumênggung Cakranêgara


kakang mas Nila Prabôngsa
paran prayogining jurit
punapa nglanggar ing aprang
paran ta tadhahing jurit
ngandika Dyan Tohpati
yayi mas lamun pênuju
prayogi anglaraga
dening karoban ing tandhing
bilih kuwur wadya kadhinginan lampah


sanès yayi lamun minggah
gêrgut saute gung dasih
tan ngetang tandhing sumêngka
langkung-langkung kang tatindhih
wegya ngangsahkên jurit
kalêrêsan gêlaripun
kadya kang wus kêlakyan
tumpêse baris kang ngarsi
lamun lêrês ing lampah mayaring aprang


ya ta wus dadi kang rêmbag
suka pra anung miarsi
gêndhingnya Dyan Brajanata
tamtu badhe nglanggar jurit
anulya bujana tri
kêmbul kêng para nung-anung
meja kursi wus gumlar
pêkakas panggihan sami
agêmira Sang Prabu Surapêrmuja


bupati sapanginggilnya
kêng ngladosi pista sami
ngênting sukaning wêrdaya
kang gêndhing munya angrangin
wusnya luwaran sami
jam kalih ing wancènipun
Radyan Cakranêgara
bubarira

dhahar larih
pan kèngêtan onêngira mring kang garwa


Kusuma Côndrakirana
kang winayang ing dewa di
lami pisah tanpa krana
radyan arsa lampah sandi
mring kuwunira aji
Sang Kêlana Maha Prabu
lan parpat kalihira
Ki Kaladan Wanèngbukti
laju tindakira Dyan Cakranêgara


kunêng ingkang sêdya nukma
kocap kang tansah gêng kingkin
Kusuma Citralangênan
nèng pura kuwu pasisir
atajin dhahar guling
mêmuja mring dewanipun
luwarnya sing sungkawa
panggiha kang gurunadi
narpaputra Radèn Panji Rawisrêngga


salaminira sang rêtna
kacakup dhatêng sang aji
tangèh arsa cinêlakan
yêkti pinlaur ngêmasi
ping kalih dèn pêrpêki
sang dyah narik patrêmipun
sang nata mulat mênggah
dhasar kenging prabawa di
sabên nêdya mubêng panoning narendra


dadyèsmu miris ing driya
narpa kang tansah ginalih
mung ubayaning sang rêtna
dènira arsa ngladosi
yèn wus dèn maru ing sih
lan Dyah Kumuda Sang Ayu
tansah nganti sang nata
bêdhahe sing Bauwarni
lampahira kang pra raja ngrurah kitha


Sang Dyah Têgaron Wêrdeya
kang tansah kinèn ngladosi
wau Sang Citralangênan
tan pêgat amuja brangti
dadya sang dyah kêkalih
mung têngga nèng jawi pintu
pan sinambi mêmaca
rêrêpèn kidung kêkawi
kang rinêngga dyan wêdana kalihira


Sang Dyah Têgaron èsthinya
Dyan Astracapa sang pêkik
Kusuma Rêtna Wêrdeya
kang dadya paraning brangti
Dyan Astradana nênggih
tansah rinênggèng kakidung
sang dyah wus sami jarwa
sêpuh nèm saeka kapti
gêgên pada lir rukma timbul ing toya


Maskumambang
Dyah Têgaron  

  cèthi juga kang binatin
ngran Biyang Tarimah
nate adol rakok wangi
kêmbul ing karya tan arja


Dyah Wêrdeya juga pawongan binatin
ngran Nyai Guledhag
nate laki soldhat pyonir
ajulig tingkah bosiyang


nora kurang mêmanis malah ngaduki
yèn marna rarênggan-
ira dyan wêdana kalih
wau Dyah Citralangênan


tansah anèng kamar amuja sêmèdi
angnir pôncadriya
ngrasuk wisesèng Suksma di
nêgês gaibing jawata


tan lyan minta panggih ing raka Dyan Panji
lami tarak brôngta
sarira nglayung nglalêntrih
kadi pêrdapa sinêmpal


ujwalanglong saya mimbuhi mêmanis
prabawèng sang rêtna
abantêr kang puja brangti
angênakakên prabawa


angin têdhuh mangkara duta mawanti
pakuwon Maguwa
dadya linud ing pagêring
mutah mising sakitira


kathah pêjah kang tan lina lami sakit 
kêdhik ingkang saras
prajurit maguwa tintrim
kathah atilar barisan


wong tri dasa mliyun mung kantun sêpalih
ingkang taksih saras
nyêpêng karbin milya baris
kampita kang para raja


kawarnaa kang manukma lampah sandi
Dyan Cakranêgara
lir dinulur ing dewa di
dindakira sampun prapta


sajawining pura pakuwon sang pêkik
sêksana malumpat
dhatêng sajroning capuri
cinangking ingkang parêpat


rawuh ing jro matêk limunan sang pêkik
pan sampun kawawas
pêrnahira sang rêtna di
pan arsa mindha jawata


saparêpatira tan ana kaèksi
sang raja pinutra
prapta gyaning  

  sang dyah kalih
rahadyan mèsêm ing driya


amiarsa rêrasanira sang dèwi
tan lyan kang dèn ucap
namung ingkang rayi-rayi
Dyan Undhakan Astracapa


juga ingkang dèn ginêm ing asmara di
Radèn Astradana
guyub kang pawongan sami
parpat kalih sukèng manah


amiarsa dongènging cèthi kêkalih
Dyan Cakranêgara
lumêbêt ing kamar aglis
sang rêtna tan ana wikan


namung gandanira kang anrus kadêling
kagèt sang kusuma
Sang Dyah Têgaron nêbda ris
lah yayi Rêtna Wêrdeya


ingsun mambu gônda luwih dening wangi
baya jin prayangan
kang tunggu ing kamar iki
srêbêding gônda mrik kongas


kaya dèn mênciri lopèndêr sathithik
baya kêng prayangan
anyalong mring toko angsring
umatur Sang Dyah Wêrdeya


lêrês kangbok wontên gônda anrus minging
dingarèn pranyata
sêmune anyalawadi
dangu-dangu sanès gônda


sapunika ambête lir wêdhus wiwi
baya jin bêgondhal
sang dyah tutup grana sami
miwah cèthi kalihira


kirig-kirig mithês irung kang pra cèthi
dènnya cinêlakan
dhatêng parêpat kêkalih
wimbuh ngêntut Ki Kaladan


Bok Tarimah binêkêm irung pinêndir
saya balukean
sru kêkêl parpat kêkalih
kesah nulya sami ngiwa


Bok Tarimah sasotira andruwili
jin kêna ing tulah
si pongkrang dipun rasani
malah êntute pinasang


sang dyah kalih gumujêng atutup lathi
Têgaron Sang Rêtna
pangandikanira manis
wis biyung aja

rinasan


Radèn Cakranêgara pan sampun prapti
ngarsaning sang rêtna
Citralangênan Sang Dèwi
kang tansah amuja brôngta


sang kusuma tan paja-paja udani
mring kang mindha dewa
tansah anungku sêmèdi
Rahadèn Cakranêgara


sarêng mulat sang dyah ingkang tarak brangti
tan samar ing driya
saèstu lamun kang rayi
Kusuma Côndrakirana


mênggah ngusap jaja tyas kadya rinujit
ciptaning wêrdaya
jagat dewa bêthara di
dhuh nah anggèr mirah ingwang


dene bangêt kaswarsa rusaking dhiri
tuhu nora cidra
Bêgawan Pêrmanasidik
nguni wangsite maringwang


pantês gustiningsun aduka mring mami
jêr sun kalêpatan
anganggêp wong adol nami
ngaku Dyah Côndrakirana


ya sênadyan mêngkono sun durung gingsir
tumimbanging trêsna
tan lyan mung sira wong kuning
kêng kacipta ing asmara


najan ngrasuk pakeyan pindha gupêrnir
sun sumiwèng tilam
lah ya sun gunjake dhingin
dyan nêbda mindha jawata


lah ta putuningsun kang nandhang kaswasih
apa sêdyanira
mamintèng dewa linuwih
dene wis luwih wibawa


krama ratu agung prakosa sinêkti
Sang Sri Sewandana
kratone kagiri-giri
yèn nêjoa ayu sira


warnanira sêjagad tan ana tandhing
kagèt sang kusuma
wontên swara kapiyarsi
gya mêdhar sêmèdinira


wus dinugi tinurunan dewa luwih
tumrun anoraga
umatur sarwi wotsari
hong yangyang siwah aboja


dewanirèng jawata kang maha murti
sumuruping netra
kang mindha dewa nêbda ris


hong nirdahna sirantuna


pinrasêbda sahasah amigênani
nini sun tarima
ambagèkakên mring mami
lah babo sira matura


marang ingsun apa sarasaning ati
sang dyah atur sêmbah
eyang kang langkung udani
patikbra saèsthi praya


nanging ulun tan paja-paja angimpi
puruna dèn garwa
mring pun Kêlana Nêrpati
kawula lampu pralaya


yèn tan panggih lawan gurunadi mami
suka têkèng lena
nêbda kang mindha dewa di
nini putri bênêr sira


iya apa kluwihaning bêthara di
yèn tan wruh kêng samar
jatine sira nèng ngriki
sêthithik wit pêputungan


lan lakimu putra ing Jênggalamanik
dirèng kaki putra
mèh kêna cobaning bumi
sinalimur ing paningal


ana èstri ngaku Sang Dyah Sêkartaji
kanggêp aturira
têmah sira angendrani
kacêkêl mring wong Maguwa


nanging bojonira kaki Kêrtapati
ing salunganira
têmah nusul angulati
nèng marga binegal baya


têkèng lena wit ngulati sira nini
ya ta sang kusuma
duk wrin kang raka wus lalis
gya mêrbêng mijil kang waspa


narik patrêm sang dyah arsa bela lalis
kêbat rajaputra
sang dyah rinangkul sing wuri
sarwi gunturi srêngkara


Dhandhanggula
saha ngrucat limunan sang pêkik
wau ingkang patrêm wus karêbat
sang rêtna nulya pinondhong
binêktèng jinêm-arum
kang srênggara apait gêndhis
dhuh mirahe pun kakang
kêng asih ing kakung
apsamanira kusuma
dening dasih kêlamèn dènnya ngulati
ing sang asor

supraba


witne ingsun rêkendra ta yayi
rasa-rasa yèn darbea yogwa
kabyatan ing gêng wirangrong
atilar praja nglangut
anrang baya nêmah kaswasih
ketang sihira nimas
guruning wong ayu
ing mangke têmah pêpanggya
pasrah jiwa pun kakang sumiwèng rêsmi
lila tadhah dêduka


sang kusuma sumawur ing èsthi
kapratisthan lêngêsing asmara
sumiram mawur rungrume
rèhning tikswara rampung
kêpagutan drêsing mêmanis
pamurtirèng kalangyan
ing swang campur madu
yangyang pudya winartama
pangrubasèng dirèng yudyayaning sandi
drês rênaning kusuma


kunêng ingkang manguswèng onêng sih
kawarnaa Radèn Astracapa
lan Astradana Rahadèn
lami samya wulangun
dhatêng arinira sang aji
tur angsring ujung tingal
radèn kalih wau
ugi wus kapadhan cipta
carêming tyas kênyatan ing solah liring
pikate mangun brôngta


ya ta rêmbagan satriya kalih
arsa nêmpuh byat malêbèng pura
nênungkul ing jêng sang katong
gilig dyan kalih wau
gya malumpat jroning capuri
kêng purnama sumilak
radyan lampahipun
mlipir yoming papêthetan
wus kawawas pêrnahnya sang dyah kêkalih
ririh pinarêpêkan


radyan singlon mèpèd ampingan wit
nilingakên dènnya rêraosan
ngandika Sang Dyah Têgaron
lah Wrêdeya riningsun
sun wis lawas durung mangêrti
Si Kuda Astracapa
apa dunungipun
kang dèn wêdanani apa
ari matur kakang bok pamirêng  

  mami
Undhakan Astracapa


mêdanani miji lawan ngampil
sarta niyaga pasindhèn dhalang
malih nêbda Dyah Têgaron
apa bisa puniku
amarangi ing tumbak kêris
sênajan ta bisoa
sun duga ing kalbu
yèn lagi marangi tumbak
lamun ana wong wadon liwat amêsthi
kabêlèr tanganira


jêr yèn dulu wong wadon ngluwihi
panglirike lir kucing tumingal
ing tikus kudu môngsa ge
ingsun nèng ngarsa prabu
yèn wong ika dipun timbali
liringe tan pêsaja
lir mêcahna bathuk
nambungi Nyai Tarimah
gusti lêrês sêbda paduka sang dèwi
mila Dyan Astracapa


langkung lèmèrira dhatêng èstri
datan kenging mancêning kewala
tan sampun ing pangarahe
mring kawula sih langkung
angsring-angsring dèn pêparingi
priksa abdi paduka
tan wus yèn dêdangu
amba sayah nyaurana
barang-barang lèjême tan mêsajani
mèsêm sang dyah miarsa


Rêtna Têgaron ngandika malih
yayi Wêrdeya Si Astradana
kaya ngapa pawartane
matur sang kusuma yu
lah kakang bok ingkang satunggil
nênggih pun Astradana
mêdanani wau
gamêl sêrati kêmasan
myang patehan tuwin panakawan alit
tan sanès lèmèrira


malah kaduk sêmbrananing ati
lamun anglirik dhatêng kawula
kadya bêdhahna kêmbêne
bok Guledhag sumambung
pan alêrês sêbda sang dèwi
punapa ingkang raka
nguthuhnya ing kalbu
luhung Radèn Astracapa
namung dhatêng pawèstri  

  ingkang nglangkungi
lamun Dyan Astradana


dalah dhatêng priya ingkang sigit
inggih rêmên angsring gêgonjakan
pramila sugih mijine
wontên rare wêwalu
pinilihan kang dhandhing-dhandhing
kang cêmêng tuwin jênar
bambang awak ngrayung
sêdene dhatêng wanita
datan tampik najan sampun luwas gêtih
ugêr ayu pan arsa


sangêt-sangêt panguthuhing galih
radèn kalih wrin dènnya rêrasan
gumujêng gêgêt lathine
sang dyah malih nêbda rum
yayi dèwi ingsun pêpikir
apa wani mêlbua
wong roro puniku
anrang sêsikuning nata
Dyah Wêrdeya aturnya mêthuki galih
kakang bok ulun duga


lêrêsira purun labuh pati
saupami batên mêngkatêna
eman-eman ing baguse
tan purun takêr marus
lah bok sampun sok nglirik-lirik
damêlipun punapa
tan mrih wêkasipun
ya ta radyan kalihira
saya datan sêrônta raosing galih
dhèhèm sarêng ngatingal


langkung kagèt sang rêtna kêkalih
sami jumênêng apalingkuran
maras-maras sênêng wonge
sang dyah nulya sinambut
sowang-sowang raka lan rayi
pinondhong ngayang-ayang
tan osik sang bagus
gya binêktèng pêsarean
Radèn Astracapa mring raka sru tan wrin
Radèn Cakranêgara


lamun wontên sajroning jinêm-mrik
akalihan Dyah Citralangênan
arsa lumêbêt karsane
ya ta sinapa gupuh
dhatêng raka sêbdanira ris
sapa iku nèng jaba
kang arsa malêbu
sru kagèt Dyan Astracapa
datan samar lamun kang raka Dyan Panji
pan wus dinugèng driya


lamu-kêrêp dèn jawil sing pungkur
mring Dyan Sumerang yun bangkit
sakêdhap-kêdhap têtanya
ngadhêkês dènira linggih
Rahadèn Jayèngantaka
mulat mèsêm sarwi angling

Dyan Astradana riningsun
sêmune susah kang galih
tan kabêr-kabêr main prah
pijêr ananduki ing ngling
lan ringkês sêmune ri mas
cêdhak lan Sumerang yayi

tau dladag ariningsun
apês arsadèn ragangi
mring yayi Malangsumerang
mèsêm Radèn Wukirsari
pra kadang gumujêng samya
gya luwar dènira main

jam kalih ing wancènipun
mêngkana ing sabên latri
wau Radèn Astracapa
sabên bubar dènnya main
têrkadhang malêbèng taman
marêk Dyah Kumuda Dèwi

wau Jêng Radèn Tumênggung
Cakranêgara wus uning
sasolahing arinira
nanging sinamun ing liring
pangartikaning wêrdaya
katujune laku mami

tan sanggêm pangêbangipun
duk ki patih anjarwani
bakal ginanjar wanodya
yèn ana ungguling jurit
sisane si yuyu kangkang
kusuma ing Bauwarni

ya ta sêmana winuwus
Dyan Cakranêgara arsi
duta nukmèng pêsanggrahan-
nirèng Maguwa Nêrpati
kêng kadang rayi tatiga
pan sarta winêling-wêling

Dyan Astracapa sang bagus
Dyan Astradana tênapi
miwah Dyan Malangsumêrang
gya mangkat satriya katri
sêdya sami angawula
mring Sang Kêlana Nêrpati

ginancar rêngganing kidung
sêmana pan sampun prapti
pêsanggrahan ing Maguwa
kêtampèn dènira ngabdi
mring Prabu Jayapamuja
suwitanya gambuh aglis

kanggêp pamagangipun
dyan tiga dhatêng sang prabu
Dyan Undhakan Astracapa atênapi
Astadana sang abagus
kinarya wêdana jêro

tunggil ing damêlipun
lan êmban kêkalih wau
Rôngga Thono-thono Rôngga Thona-thani
dyan kalih luwês ing tanduk
lair sumungkêm mèstu nor

sang nata sru sihipun
mring satriya kalihwau
dhasar sami bagus kêng ujwala manis
wadya Maguwa sêdarum
tan ana mirib dyan karo

namung arining prabu
dyan patih mirib kêng bagus
namung dèrèng ngungkuli satriya kalih
kantun kêng pasêmon luhur
lan luwês wiraganing wong

mila wong jro sêdarum
jalwèstri sami kayungyun
dhatêng Radèn Astracapa sang apêkik
myang Astradana sang bagus
lulut rêrehanira wong

parèstri kathah wuyung
cèthi biyada myang manggung
kang piningit sangking jro angintip-intip
ya ta arining sang prabu
Rêtna Wêrdeya Têgaron

kèlu nginjên sang ayu
dyah kalih sami kapencut
dhatêng radèn wêdana kêng anyar dadi
siji sowang anèm sêpuh
tanbuh tingkahnya sang sinom

Radèn Sumerang wau
kinarya wêdananipun
kapêtêngan prajurit sèwu pinilih
lintang pracayaning kalbu
lulut kancanira gung wong

kunêng Maguwa Prabu
gênti malih kang winuwus
tindakira Sang Dyah Rêtna Sêkartaji
kang tansah anglangut-nglangut
mring Ngurawan sêdyèng batos

nanging tinuju bingung
sang dyah kepyan margènipun
lir kinincang ing jawata kang linuwih
tansah ngambah wana gunung
langkung kaswarsa sang sinom

tan pêgat amênggak luh
sru ketang sungkawanipun
pisahirèng lan raka Dyan Kêrtapati
mangu mênggah ngêsah gandrung
merang-merang gêng wirangrong

dening raka sang bagus
akrama palson Dyah Galuh
rasa-rasa kang sarira kangge malih
krana lami tan sinusul
dadya anglampus sangsinom

pasrah ing dewa luhur
ngèli ing pamayangipun
suka lila yèn binanjuta tumuli
langkung eklas sang dyah ayu
tuhu wanodya kinaot

kasuselanya têrus
gêng sêtya pêrcayèng kakung
èstu kasihing bêthara sang rêtna di
rinêksèng kadudonipun
sêparanira sang sinom

ngambah ing wana gunung
lêstari satindakipun
kèhing cira-ngacira katrajang wingwrin
sato galak dadya tutut
katrajang gubar angadoh

bayak-bayak adulur
lir jajari isthanipun
gumrah ingkang kukila amôngsa bukti
rêntah lir nêmbramèng sang rum
sêkar nêdhêng babar sinom

kongas gandanira rum
kamarutan mrik sumawur
ramya ingkang brêmara angoswa sari
kang puspita mêksih kudhup
dèn ingsêp kumbang darpèng ron

akathah solahipun
kumênyut ing tyas sang ayu
sru kêgagas langên asmaraning laki
dadya karuna Dyah Galuh
ngusapi waspa kang miyos

dhasar wanodya luhung
sangêt anandhang kaswayun
ing sêkala dhatêngakên prabaya tri
gora rèh bayu bajra rug
prahara gumrit wrêksa sol

prakêmpa bumi miyud
linang-linang gona têdhuh
teja maya wangkawa myang obar-abir
gègèr isining wana gung
kunêng malih winiraos

wadyèng Maguwa wau
kang pinatah karyanipun
jêjampangi marga kang mring Bauwarni
têpis wiringing praja gung
yèn wontên sandining kewoh

sangking liyan pra ratu
mênawa atambung  laku
aywa nganti kadhinginan ing prakawis
wadya sèwu tindhihipun
rôngga dwi andêling kewoh

lan mantri patang puluh
tindhih sajuga ranipun
ngran Maesa Nabrang prawirèng ajurit
Lanjakprakosanipun
sami andêling palugon

miranti saha wadu
dènnya baris nèng wêkasipun
tlatah nagri Ngurawan cêlak wanadri
kocapa ing tindakipun
Côndrakirana Sang Sinom

duk dungkap sang rêtna yu
pinggir desa soring gunung
ciptaning dyah sêdya asalin wêwangi
ywa kêtawis putrèng ratu
upama tinakon ing wong

badhe ngakên wong nglangut
tanpa panti sagènipun
Sang Dyah Citralangênan ingkang wêwangi
satindakira lêstantun
samarga tansah angrimong

wadyèng Maguwa wau
pra kuli pangiritipun
dènnya cari rumput pan sami anêbih
mring larog sêlaning gunung
wênèh kuli sami anon

wontên wanodya langkung
sru endah suwarnanipun
gêbyar-gêbyar ujwala kasrang ing rawi
lir bênggang sing kisma tuhu
pra pêkathik mulat dongong

kapilêng ing cahya nrus
kang dhugal mêpêki sang rum
apan sarwi lêlewa mèsêm dènnya ngling
bêdhès-bêdhès bujug-bujug
rika lah wong ngêndi dhenok

payo mring wismaningsun
eman dèn môngsa ing satu
Sang Dyah Citralangênan kêlangkung ajrih
sarêng kapêthuk jalma gung
gumêtêr wus ngèsthi layon

pasrah mring dewanipun 
kang marna saliring tuwuh
ya ta kuli kang nêdya purun sang dèwi
kenging pêngaribawa gung
gya jungkêl niba tan alon

wontên malih yun ngrasuk
kêng tangan cikêr nulyambruk
sami giris sêdaya para pêkathik
wong nênêm bubar lumayu
anarka dede suwados

kêranjang sami kantun
asipat kuping lumayu
mring pakuwon matur bêndaranya sami
gêtêr kang sinungan wêruh
gya matur mring rôngga karo

Maesa Nabrang gugup
myarsa wontên wanodya yu
milalati gêpah muwus mring kang rayi
Lanjakprakosa riningsun
iki ana dyah kinaot

dèn sarèh ywa marucut
lah kêpungên wong akèh gupuh
lamun ana kang duwe bojo nututi
poma ywa nganti karêbut
sun takonane sang sinom

gya mêsat kang pra wadu
pêkathik lumakyèng ngayun
praptèng gyaning sang dyah gya kinêpung nuli
sapêmbalang têbihipun
kang ngêpang dhandhang gumantos

Sang Dyah Citralangênan Sang Dèwi
sarêng kinêpung ing baris kathah
saya pinêsu tingale
cêngêng sinambi lungguh
mung dewane ingkang kaèsthi
tan samar sang kusuma
sêjatining suwung
nging suwunge padha ana
ananira tan kadi sawiji-wiji
kêjatèning wisesa

jroning cêngêng pan swara dumêling
tanpa lesan tuhuning sêsmita
hèh Nini Galuh wiyose
sira nandhang kaswayun
aja êsak mring bêthara di
babo dipun narima
purbaning  dewa gung
jamak wong antuk nugraha
luwih gêdhe coba rêncananing bumi
wêkasan luwih mulya

lakonana sakarêping jalmi
wong Maguwa kang ngêpung mring sira
pêsthi rinêksèng dudune
sira mring jawata gung
lawan iku margane nini
têmu lan bojonira
kaki Marabangun
Sang Rêtna Citralangênan
saya asrêp ing driya miarsa wangsit
sarambut tan kumêdhap

aningali untabe gung jalmi
ya ta wadya Maguwa kang ngêpang
sami anjêngêr duk anon
dhatêng sang kusuma yu
lêngêr-lêngêr kawuron warni
ciptanya warna-warna
lyan narka apsantun
wênèh mastani jin mambang
ingkang têngga ing wana mila awingit
agêng prabawanira

Rôngga Lanjakprakosa sarêng wrin
ing sang rêtna kêlangkung kêsmaran
tan tahan nandhang brangtane
mêrpêki gupuh-gupuh
mèsêm-mèsêm sêbdanira ris
dhuh mirahe pun kakang
sêmune mlasayun
payo mring kuwu manira
sarêng arsa anyandhak sang kusuma di
kenging pangaribawa

sêkala mrêm netranira kalih
suku asta mangkêrêd sêdaya
aniba nèng kisma age
sangêt panangisipun
adhuh biyung biyung sun mati
wong ayu warasêna
kapok yayi ingsun
wani-wani marang sira
Sang Dyah Citralangênan sêbdanira ris
hèh wong nêdya sikara

lamun sira eling tuhu wêdi
lah tobata marang dewanira
lan tobata mring laki ngong
Lanjakprakosa wau
langkung ajrih dhatêng sang dèwi
nêlôngsa wuwusira
tobat mring dewa gung
miwah dhatêng kakungira
sang kusuma  minta waluyaning dhiri
nuwun sih pangapura

ri sêksana waluya kang sakit
nulya mundur mlajêng dhêrakalan
gumêtêr sangêt ajrihe
Kêbo Nabrang amuwus
mau mula sun kon aririh
agahan pêksa ngroda
kêng walat tinêmu
pinadha lan jalma rucah
kaya arsa nyêkêl wong dol rakok wangi
tan mawang jalmanira

kabèh kônca aja wani-wani
wadon iki dudu sêbaenya
pantês sinêmbah ing ngakèh
baya trahing aluhur
yogya dadi garwa nêrpati
gya nêbih pra punggawa
andhadhok sêdarum
Ki Rôngga Maesa Nabrang
amêrpêki mêrdapa dènnya lumaris
prapta ngarsanirèng dyah

silanyanor matur awotsari
dhuh sang rêtna teja sulêksana
tejane têmbe katonton
lêkasaning wong luhur
ngajêng paran sinêdyèng galih
wingking pundi pinôngka
kawuryan sang ayu
sintên sinambat ing nama
sang dyah nêbda sira atanya mring mami
sun ran Citralangênan

tanpa asal titahing dewa di
kandhang langit katêmu lan mega
tan ana sinêdyèng tyase
lir sarahan nèng laut
pan angèli lembaking warih
Rôngga Maesa Nabrang
wotsêkar umatur
yèn parêng karsa sang rêtna
ngong aturi dhatêng pakuwon pasisir
panggih ratu kawula

sang kusuma sêbdanira manis
lah ta mayo ing sakarêpira
ki rôngga suka manahe
ngrasantuk karyanipun
dhatêng gustinira sang aji
amundhut kêrmun sigra
sang dyah nitih sampun
mangkat sangking wanawasa
Ki Maesa Nabrang angirid pribadi
lan sêpalih punggawa

Lanjakprakosa kang têngga baris
pan lêstari sang rêtna binêkta
dhatêng  muara pakuwon
gênti malih winuwus
amangsuli kandhaning nguni
sang prabu ing Jênggala
sapêngkêring sunu
Radèn Panji Rawisrêngga
sakadeyanira nusul angulati
Dyan Kuda Narawôngsa

sakêlangkung sungkawaning galih
tansah tajin dhahar lawan nendra
kêgagas ing katrêsnane
wadya ngulati kêbut
jajah wona arga kêng inggil
mêksa datan kêpanggya
Radèn Marabangun
wau Radèn Brajanata
pamit ngrama ngupaya dhatêng ing rayi
bêkta kadang sêkawan

Radèn Kuda Gadhingan sang pêkik
Radèn Panji Undhakan Jêjêtan
Kuda Layaran malihe
Dyan Antuna kacatur
wolung dasa abdi pinilih
samya akêkapalan
lami tindakipun
Rahadèn Nila Prabôngsa
jajah desa anasak ing wana ardi
tansah kalunta-lunta

sabên-sabên Radèn Wanagiri
ngampir-ampir ing wong maratapa
tanya kang rayi parane
nanging dèrèng pênuju
wontên wiku wegya jarwani
puruging arinira
Radèn Marabangun
wiguh Radèn Brajanata
dening lami ngupaya datan amanggih
sêmana myarsa warta

lamun wontên pandhita linuwih
anèng pucak ing ardi Sampora
langkung gêntur sutapane
wêspadèng tingal têrus
têngran Wasi Prêmanasidik
Rahadèn Brajanata
gya minggah mring gunung
rayi sêkawan tan pisah
sawadyanya prapta dhepoking sang yogi
cantrik kalih kêng mapag

Ki Lahoto lan Tiyasa nênggih
gêpah-gêpah tur wrin ing sang tapa
Dyan Brajanata praptane
tandya sang maha wiku
miyos sangking sanggar anuli
lênggah ing pacabakan
manggihi têtamu
Rahadèn Nila prabôngsa
wus ngaturan prapta ngarsaning sang rêsi
arsa mangaras pada

kipa-kipa Ywang Pêrmanasidik
nulya sami tata lênggah jajar
rahadyan bukuh lênggahe
wusnya nêmbramèng têmbung
sang pandhita sêbdanira ris
dupara jêngandika
anggèr minggah gunung
putraning narendra dibya
wontên karsa punapadene agati
matur sang rajaputra

panêmbahan kang langkung winong sih
ing jawata pan saèsthi praya
sang wiku alon dêlinge
anggèr sang rajasunu
lêrês sêbdanira sang pêkik
punapa langkungira
wong mêrtapèng gunung
tan wruh lèjêming cipta
jêng paduka ngulati kadang taruni
Dyan Panji Rawisrêngga

atur amba anggèr sang apêkik
datan kenging ing mangke panggiha
lagya sinimpên dewane
lamun arsa kêpangguh
jêngandika mring Bauwarni
benjang nagri Ngurawan
wontên aprang agung
anggèr nimbrunga ing yuda
pêsthi panggih arinta Dyan Kêrtapati
wau Dyan Brajanata

duk miarsa jarwaning sang rêsi
langkung padhang asrêp ing wêrdaya
gya pamit dhatêng sang kaot
mundur tumrun sing gunung
sakadangnya catur tan kari
kunêng gênti kawarna
Maguwa Sang Prabu
Sri Klana Jayapamuja
ingkang tansah kunjana papa sang aji
nandhang asmara brôngta

ri sêdhêngira tinangkil
sri narendra ing Maguwa
munggèng paglaran sang katong
pinarak kursi kêncana
pinatik  nawa rêtna
abra busananing prabu
akampuh rèjèng rinêngga

paningsêt renda surati
rinangkêp cindhe puspita
sinampir dhuwung kêprabon
lancingan cindhe pinrada
èpèk rinaja mulya
anting-anting kêlatbau
rineka nagendrasmara

amakutha binuka sri
jamang sungsun tri kêncana
garudha mungkur cundhuke
sinawur sinanggèng praba
sangsangan surèng patya
rumbing sêsotya hèr laut
mênggêp kang badhong kêncana

nèng jaja mubyar minanik
bintang gêng nèng jaja kiwa
dhapur purbanêgarane
aciri Ywang Siwahboja
tuhu sidyaning dewa
sirna kamanungsanipun
lir pendah Bêthara Brama

supênuh wadya kêng nangkil
niyaka myang para raja
kadi sêgara rob tinon
busananya warna-warna
amyang lir ardi Bêsma
kênyaring rêtna sumawur
myang rukma pêrgil suwasa

liwêran angilat thathit
kasonar ing diwangkara
wimbuh srining pasowane
pajêm môndra-môndra lumrang
teja maya sumirat
kongas manuhara pênuh
pasmon luhur-linuhuran

neka busananing nangkil
kêng tapong pindha gupala
myang sakempol gêng gilige
tinurut pasmèn satêbah
kêng badhong rukma sinang
sawanci-wanci gêngipun
jamang sungsun warna-warna

kang sumping-sumping mas asri
rineka masêkar-sêkar
neka-neka pasêmone
pra raja lèn pra dipatya
ana lir banthèng krura
lyan kadi naga manaut
satêngahsêmunya pindha

macan gêng dèn bêbasahi
wênèh lir dirada mêta
lyan pindha garudha barong
wênèh lir mênjangan ranggah
adha sapêrti badhak
ana lir wrangutan murus
kathah warnaning punggawa

kang munggèng ngarsa nêrpati
Dyan Patih Jayapuspita
pra raja nèng kursi andhèr
Rahadèn Malangsumerang
tan têbah lan dyan patya
Dyan Astracapa sang bagus
miwah Radèn Astradana

tan têbih lawan sang aji
wor lan êmban kalihira
sira Rôngga Thono-thono
lawan Ki Rôngga Juwana
myang Tagog Sarahita
kanan keringing sang prabu
ing wuri gung upacara

ingampil biyada cèthi
kajinêman ngering nganan
sikêp pêdhang tawok tamèng
wurinya wadya èrdênas
dwi wêlas wong bênggala
wor slomprèt miwah panjidhur
Sang Prabu Jayapamuja

sêlamènira ngêjawi
kêng tansah kaciptèng driya
derarsa gêlung jagate
sangking gêng kêratonira
ngraos tanpa tandhinga
wontên pulo dèrèng manut
sêdya rinadin sêmana

sarta arsa palakrami
dhasar sang nata jêjaka
dèrèng adarbe padmine
dènnya kêsmaran mring sang dyah
Kusuma Bauwarna
lir wus wrin sawantahipun
kadi katon sumandhinga

sêbarang ingkang kaèksi
pinindha Sang Dyah Kumuda
dangunya miyos sang katong
tan jênak ing lênggahira
kadi kunjana papa
lênggah tumurun sang prabu
kathah solahing abrôngta

sakêdhap supe sang aji
lamun miyos siniwaka
tansah srênggara langêne
sêbarang kang dipun asta
pinindha sang kusuma
sinawang  rinungrum-rungrum
mangkana sêbdaning nata

dhuh masmirah ingsun yayi
Kusuma Rêtna Kumuda
kang tansah karya wirangrong
katon têmên warnanira
gumawang ing pangeswa
sarwi jumênêng sang prabu
sêsaka pinindha-pindha

kêng kunca winiwir-wiwir
sarta gunturi srênggara
dhuh masmirah jiwaningong
payo gusti ingsun êmban
anggèr angandikoa
sakêcap sun têbas sèwu
sun gawe têtômba brôngta

sirap siti sun wêstani
biyadane wong Ngurawan
gumêndhèng kagungan bae
sineba nora ngandika
gubug dhuwur jro pura
tumbak tulup wong angrangkung
amanggung angkuh kewala

manistra mantraning brangti
bênguk alit mawa wisa
kêpengin dasih sinarwe
ing sang asor wilutama
rêngkulu pujwasmara
parikudu awak ingsun
amba tali asta kiwa

sarwi gumujêng sang aji
kathah solahing sang nata
sru kepyan rèhing kêprabon
rusak wanguning narendra
siyal makuthanira
sosrah kaluhuranipun
ratu nglanggar parikrama

Rôngga Thono Rôngga Thani
tan nêdya mambêngi karsa
malah ngêmpyangi brangtane
wau Radèn Astracapa
tansah mèsêm ing driya
mulat tingkahnya sang prabu
dènira kunjana papa

ketang wus sobat pawor sih
lan Sang Dyah Rêtna Kumuda
radyan kêng kaciptèng tyase
dènnya nukmèng sandipaya
badhe silib ing yuda
kang dèn ngon ing tyas sang bagus
pigunaning wong Maguwa

Dyan Astradana sang pêkik
miwah Dyan Malangsumerang
tan prabeda prayitnane
wauDyan Jayapuspita
tan pêgat aturira
dhatêng raka sang aprabu
mrih èngêt ing sri narendra

sêmana sri narapati
èngêt ing purwa duksina
yèn lagya siniwakandhèr
gya tata lênggah sêksana
sarwi alon ngandika
jagat dewa bêtharèngsun
hèh yayi mas Tunjungseta

kaya wong edan kinardi
yayi jênênge pun kakang
bênèh kang sun rasakake
prakara Prabu Ngurawan
dènnya ubaya dina
mêngko petung sun wus tutug
kakang prabu ing Magada

durung ana tur udani
katêranganing prakara
apa ana pakewuhe
matur nêmbah radèn patya
mênawi sri narendra
Ngurawan sanès kêng kayun
wontên dhadhakaning rêmbag

sang nata ngandika malih
yayi patih karsaningwang
yêkti sun antèkkên manèh
tri dina sêmayanira
upama wus antara
pêsthi sun rêbut ing pupuh
biyadaning Bauwarna

najan tan sêlayèng kapti
Sang Prabu Lêmbupangaran
tan wurung sun wêngku têmbe
dhasar sun sêdya amurwa
ngrata nêgara Jawa
sêmana tandya kasaru
Maesa Nabrang praptanya

bêkta wanodya yu luwih
Sang Rêtna Citralangênan
nèng krêmun laju lampahe
amiyak sagung siwaka
sang dyah dèn dhêg ing jaba
praptèng byantara mabukuh
kagèt nêbda jêng sri nata

lah Rôngga Maesa Nabrang
sira prapta sun tingali
sêmune asigra-sigra
baya ana karya gati
umatur kang sinung ling
dhuh diwaji sang aprabu
dasih lumêksèng  karya
jampangi ing têpis wiring
Bauwarna patikbra manggih wanodya

wasta pun Citralangênan
wontên madyaning wanadri
ugi piturun sing swarga
tan ngakên asaling kang wit
kang warnendah nglangkungi
kawula tan sagêd munjuk
lir gambar jro supêna
sor wiyat tan wontên mirib
tur sêmbada wingit gêng prabawanira

pun yayi Lanjakprakosa
duk wrin sêdya nyêngkramani
kenging walating sang rêtna
tangan cikêr myang kang sikil
mrêm netranira kalih
kados-kados jêng sang prabu
nugrahaning jawata
dhatêng paduka nêrpati
paring garwa jêr gusti dèrèng akrama

nanging ta atur kawula
yèn arsa anyêngkramani
dèn ririh karsa narendra
dening langkung milalati
sang nata duk miarsi
sru krêncungan galihipun
langkung marwata suta
sêkala supe sang aji
brangtanira dhatêng Sang Dyah Bauwarna

gêpah dènira ngandika
Maesa Nabrang dèn aglis
lêbokna mring pêsanggrahan
sêksana tandya dèn irid
Ki Rôngga Thona-thani
kang nampèni sang dyah ayu
lawan cèthi pawongan
sarêng kang krêmun umanjing
gandaning dyah mêlêk kantun nèng paseban

tuhu adining kusuma
kang riwe asor kêsturi
nglangkungi wangining sêkar
cingak sagunging kang nangkil
katrajang gônda minging
têmah jrih dadya tumungkul
miwah Sang Sri Kêlana
ngantya mingêr dènnya ngèksi
ponang krêmun prapta jroning pasanggrahan

Sang Dyah Têgaron Wêrdeya
kang mêthuk sang kusuma  di
têdhakira sing wahana
sang rêtna tandya kinanthi
kêng asta kanan kering
dyah kalih sangêt jrihipun
mring Sang Citralangênan
dening kang ujwala wingit
sarèhnya rum ayune tanpa ngupama

pra cèthi manggung biyada
kêbut marêk naningali
dhatêng sang rêtna kang prapta
ebat ayune kêng warni
lir piturun sing swargi
Sri Sewandana Sang Prabu
jêngkar dènnya sineba
luwaran sagunging nangkil
sri narendra kundurnya enggal-inggalanRadèn Kuda Astracapa
myang Astradana sang pêkik
kinon dhèrèk malbèng pura
ningali sang dyah kang prapti
tuhu ingandêl sami
dyan kalih dhatêng sang prabu
kadya êmban kalihnya
Ki Thono lawan Ki Thani
sri narendra duk mulat sang dyah kêng prapta

kumrutug sru brangtanira
kadyarsa mondhong tumuli
sang dyah arsa cinêlakan
gya mingsêr lênggahnya nêbih
mênggah sri narapati
gya tata lênggah sang prabu
Têgaron Dyah Wêrdeya
tansah nglalipur sang dèwi
Radèn Astracapa Radèn Astradana

sowan anèng ing têratag
lan Ki Thono Rôngga Thani
wau Radèn Astradana
duk mulat sang dyah kêng prapti
datan samar ing galih
yèn kang êmbok Sang Dyah Galuh
kumêpyur mênggak waspa
mêngkana ciptaning galih
dene iki kakang bok Côndrakirana

dèn gawa mring wong Maguwa
katêmu anèng wanadri
lawas padha ingulatan
tan nyona katêmu ngriki
baya sun kinèn sami
ngawula marang sang prabu
iki kadadènira
wêspadane sang maharsi 
ing Sampora Bêgawan Sidikprêmana

upami Si Sewandana
pêksa angroda ing rêsmi
marang kakang bok sang rêtna
krasa dening tangan mami
Dyan Astracapa tuwin
tan prabeda ciptanipun
kadya Dyan Astradana
Citralangênan Sang Dèwi
sarêng mulat ri kalih sami ngawula

dhatêng Sri Jayapamuja
kumêmbêng sang kusuma di
mangkana èsthining driya
iki si yayi kêkalih
padha ngawulèng aji
pisah lawan kadangipun
dyan kalih sarêng mulat
kadange sri narapati
Sang Kusuma Têgaron Sang Dyah Wêrdeya

kumênyut kabyatan brôngta
sêpuh anèm main liring
dhasar sang dyah kalihira
wus lami kêsmaran sami
juga-juga raka ri
dyan wêdana kalihipun
mangke ujung pangeswa
calong-cinalong ing liring
dupi pagut sarêng tumungkul ing jôngga

dyan kalih èsthining driya
tan jamak prayayi iki
kapan-kapan Si Kêlana
kêtungkul sun grumut pêsthi
wau sang kusuma di
Citralangênan gya mundur
sang dyah kalih tut wuntat
sang nata mênggah ing galih
angandika dhatêng Ki Rôngga Juwana

bapa lah sira matura
mring gustinira sang dèwi
yayi Têgaron Wêrdeya
kon matur bakyune nuli
nêrang tamtuning karsi
gêlême ngladèni mring sun
sêmune wrat ing driya
yèn ana dadya pêpanggil
sun turuti kang ana dèn tambuhana

kang tan ana dèn jaluka
yêkti ingsun pinangkani
najan mintoa sasrahan
sêkar dewadaru swargi
pêsthi ingsun têkani
jaluka sêgara marus
lumut  layu bandera
aparang turôngga èsthi
sun têkani wong ayu pamintanira

mung gêlêm angladènana
ki rôngga mêsat wotsari
prapta ngarsaning sang rêtna
mring Dyah Têgaron turnya ris
gusti amba tinuding
ing rakamta jêng sang prabu
paduka umatura
mring Citralangênan Dèwi
parandene tan arsa ngladosi karsa

ing rakamta sri narendra
yèn wontên raosing galih
punapa pêpanggilira
pêsthi sang nata dhatêngi
sêdaya katur sami
timbalanira sang prabu
myang dhatêng Sang Kusuma
Citralangênan Sang Dèwi
sang kusuma alon dènira ngandika

hèh Têgaron umatura
mring kakangira sang aji
gêlêm ingsun ngladènana
nanging anjêjaluk mami
dèn kêmarua ing sih
iya lawan sang rêtna yu
putri adi Ngurawan
upama wus dèn têkani
sêmangsane sun ladèni kakangira

mundur Têgaron Sang Rêtna
nêbda mring Ki Rôngga Thani
kadya sêbdaning sang rêtna
ki rôngga marêk sang aji
matur niskara titi
ya ta Sri Kêlana Prabu
duk mirsa yèn sang rêtna
Citralangênan kêng panggil
minta maru Kusuma Rêtna Kumuda

langkung sukaning wêrdaya
gumujêng anampèl wêntis
latah sarwi angandika
mirah ingsun wong akuning
sêpele kang pêpanggil
lan anèh kudu dèn maru
tur wus dadi kang rêmbag
nglamar putri Bauwarni
yèn katêkan mung aja mungkur kewala

nulya miyos sri narendra
dyan wêdana kalih tan wontên kari
myang êmban kadwi tan kantun
lênggah ing sewasana 
gya nimbali dyan patih lèn pra nung-anung
raja sêntana dipatya
kêpala rat van yèstisi

gagêdhug andêling yuda
saha angsal ridêr pratôndha luwih
pamungkasing bicara gung
pra anung kalih wêlas
raja tiga kapat Sang Magada Prabu
nanging tan milya ngandikan
de lagya nèng Bauwarni

dadya mung narendra tiga
Sri Madhêndha Rajèng Mêkasar Bugis
catur kang sêntana agul
Radèn Jayaprabôngsa
Dyan Sudirga Radèn Arya Jayènglaut
Dyan Riya Pragotasura
Dyan Sumerang datan kari

miwah sêkawan bupatya
angandika kangjêng sri narapati
yayi patih ana rêmbug
myang pamaning Madhêndha
nimas Citralangênan mangkya jêjaluk
kudu dipun kêmarua
lan putri ing Bauwarni

iku yayi rêmbug gampang
dhasar ingsun wus anglamar sang putri
namung kêdhik wagêlipun
ubayaning sang nata
ing Ngurawan apa sarèha rumuhun
paran kinêras ing lampah
priye rêmbugira yayi

dyan patih matur anêmbah
kaka prabu kêng karsa yèn marêngi
prayogi sarèh rumuhun
sawêtawis tri dina
nanging utusana dhatêng kaka prabu
Magada anêrangêna
mring nata ing Bauwarni

sumambung Prabu Madhêndha
anak patih ingkang kêpanggih mami
sarèh sumôngga rumuhun
nanging prayoganira
anak prabu Maguwa ngaliha kuwu
majênga mring Bauwarna
tunggil pakuwonira ji

anak prabu ing Magada
pamrihira upamining prakawis
tinampik panglamaripun
ywa têbih magut ing prang
yèn katampèn  wus cêlak pangarakipun
nambungi rajèng Mêkasar
itu lah bêtul sadhikit

tapi misih bêlum enak
tuwan raja banyak rêndhah sama ji
dhari lah lama têlalu
Raja Jawa Ngurawan
mentak tempo main gila sunggu-sunggu
baik pur bêklahi saja
main sabêl èn banjênit

dèrèng dangu agupita
gya kasaru wontên caraka prapti
sangking Sang Magada Prabu
saha mundhi nuwala
dumarajog anèng ngarsaning sang prabu
duta matur sarèhira
ingutus nyaoskên tulis

gya pinundhut kêng supatra
mring sang nata binuka kêng kintèki
mangkana udayèng têmbung
pèngêt kang sêrat saha
puji taklim pun kakang Magada Prabu
awiyos atur uninga
dhatêng paduka nêrpati

mangke Sang Sri Bauwarna
tuhu silib sêdya madayèng janji
dènnya tata tratag tarub
kinarya samudana
sêjatine sadhiya sikêping pupuh
ting kalêsik dhadhêmitan
wêspaos sêpiyun mami

kang sarta aminta sraya
prajurit tos satriya sangking ardi
Madubrôngta wastanipun
langkung pangrêngganira
ngambil putra jinunjung dadya tumênggung
wasta pun Cakranêgara
sagah mêngsah paduka ji

sumôngga karsa narendra
paran nuntên pinukul ing ajurit
yèn wus parêng karsa prabu
tan susah binantonan
ulun pyambak ingkang angrêmak praja gung
sakônca rencang kawula
kados ambangkat ing kardi

titi kang sêrat pratôndha
Sri Magada Surapramuja Aji
kasêrat ing dintên nuju
Rêspati Wage Ruwah
ping tri likur Jimakir sêngkalanipun 
èsthi gora swara tunggal
utawi ing wulan Juli

ri tiga angkaning warsa
sèwu wolung atus sèkêt marêngi
ya ta Sang Kêlana Prabu
wusnya maos supatra
langkung duka netyandik ôngga kumutug
miyud kêng kursi kêncona
akêras dènira angling

ora talah Sri Ngurawan
mêndhak-mêndhak alingan padhang yêkti
tan kêna ginawe ayu
kêpengin karusakan
prajanira môngsa ta nora kêlakun
dadak aminta sêraya
lah golèka bantu maning

rongpuluh Cakranêgara
najan kadang dewa ingsun tan wêdi
ya nadyan êndhasa sèwu
ingsun nora kumêdhap
kaya apa suwarnane si dêdohun
kang aran Cakranêgara
sêkrabi anggege pati

hèh yayi Jayapuspita
têngoroa sun arsa tindak jurit
dyan patih gêpah umatur
mangrêpa sarwi nêmbah
kaka prabu sampun kasêrêng ing bêndu
dèrèng môngsa jêng paduka
nyalirani ing ajurit

tanpa damêl kang pra raja
miwah amba owêl tuwuk amukti
benjang paduka umagut
yèn ulun wus pralaya
dutanira Sri Magada nêmbah matur
gusti kangjêng sri narendra
lêrês arinta dyan patih

murwating nagri Ngurawan
sêtun kathah gangsal lêksa prajurit
dene ta sêrayanipun
kang ran Cakranêgara
amba sampun priksa têtiyanganipun
tan pantês prakosanira
kêpara alit tur ringkih

mung sigitira kalintang
kados ingkang dèn andêlkên ing jurit
gênturing sutapanipun
maling si pamulunya
kados  wadya paduka sêdasa mliyun
kewala wus ngrobi yuda
rakamta Magada Aji

wêwah akêdhik kewala
uga têdhas ngrêbasèng Bauwarni
Rajèng Madhêndha sumambung
matur ing sri narendra
anak prabu lêrês rinta aturipun
miwah unjuking caraka
yèn parêng karsa nêrpati

amba priyôngga lumampah
ambantoni anak Magada Aji
lan Mêkasar Bugis Prabu
lan raja lit sêkawan
Ngambon Dhayak myang Raja Lipuru Butun
kônca ing lêbêt ywa obah
rumêksèng paduka aji

myang anak mas radèn patya
inggih dèrèng môngsa nindaki jurit
yèn taksih amba sang prabu
sumambung Sri Mêkasar
Umadhêndha kasih unjuk lêbih bêtul
tuwin rik bistir trak susah
pur pigi pêrang sêndhiri

kalu misih kita orang
saya ponya banjênèt misih buni
dhan misih sa ponya idhup
tuwanku konêng bêsar
mau kawin dhuwa musthi dhapêt sunggu
ya ta wus dadi kang rêmbag
anggêrgut kang para aji

anulya inum-inuman
kêng para rat kurmat dadining jurit
mangkrak Sang Mêkasar Prabu
lawan Bugis Narendra
kaduk minum èngêt kasudiranipun
kalih tumrun sing pahêman
arsa main pêdhang sami

tur tabe sang kalih raja
mring Sri Klana wusira mundur nuli
narik pêdhang kalihipun
mawêntus ujung pêdhang
sami wasis sami wulêd kulitipun
wusnya gya inum-inuman
tandangira gêgirisi

Sang Prabu Jayapamuja
akras dènira ngandika
hèh duta sira matura
mring kakang Prabu Magada
ingsun tan mangsuli sêstra
sira pan wêruh priyôngga
mung wêkas sun poma-poma
aja nglingsêmi ing yuda

yèn kanti kuciwèng karya
mandah ènjêpe sang rêtna
Kusuma Citralangênan
tênapi nimas Kumuda
ingaran cabar manira
dudu lanang wong Maguwa
tan bisa mondhong biyada
angur padha pêpinjunga

caraka matur sandika
gya pamit mêsat sing ngarsa
gêgancangan lampahira
wau Sang Prabu Madhêndha
myang Mêkasar Bugis Raja
wus pamit mundur sing ngarsa
nèng jawi sami sadhiya
sawadya apartisara

gumrah swaraning kuswala
wadya gung pitung nêgara
Lipuru Butun ing Dhayak
Ngambon myang Bugis Mêkasar
Madhêndha aguling aprang
kathahing baris ingetang
sangang mliyun amirantya
maryèmnya gêng wolung dasa

sinarad ing gajah unta
wusira sami sumêkta
gya budhal Sang Sri Madhêndha
tênapi kang para raja
sêdya dhatêng Bauwarna
ngumpul pakuwon Magada
anglarug lampahing bala
tan antara sigra prapta

pêsanggrahaning Magada
wau têbihnya sing kitha
wolung pal antawisira
Sang Prabu Suraprêmuja
wus lami sumêktèng yuda
sarêng kang duta wus prapta
sangking pakuwon muara
katur saniskaranira

sukèng tyas sri naranata
linilan panuwunira
mring rayi Prabu Maguwa
ngrurah nagri Bauwarna
sarta kang rayi sang nata
datan tumindak ing yuda
namung binanton kewala
raja pitu kêmbul karya

dadya wau Sri Magada
kumpuling baris sêdaya
sêdasa mliyun mirantya
sri astha saeka praya
gilig rarêmponing yuda
gya rinakit barisira
saperang-perang atata
bêlabar ing ara-ara

umèb lir jêladri bêna
ya srang têngara gurnita
gègèr desa-ingadesa
kadhêsêk baris Maguwa
dhasar wus nêdya tan arja
kula lit rinayah samya
jalu èstri dèn plêksana
sumyur jalma Bauwarna

wau Dyan Cakranêgara
pamit ing rama sang nata
arsa magut ing ayuda
tandya linilan sêmana
miranti sakadangira
wadya gung ing Bauwarna
dhasar wus lami sadhiya
timbalanira sang narpa

dhatêng sagunging niyaka
pra andêl mênggalèng laga
kapya kinèn mèstutia
mring Radèn Cakranêgara
salêbêting bitutama
linilan ganjar aniksa
miwah Ki Jêksanêgara
tuwin Radèn Sinjanglaga

kawêngku prentahanira
mring Radèn Cakranêgara
gilig wadya Bauwarna
mituhu mring senapatya
pêrcayèng kadibyanira
Tumênggung Cakranêgara
kumpuling baris wêtara
nêm lêksa asura sara

kêng baris pinara sanga
gangsal èwu perangira
de kêng kalih bêlah lêksa
minôngka gununganira
pinangku ing senapatya
Jêng Radyan Cakranêgara
kêng saperang tindhihira
Dipati Jêksanêgara


kang sêbage tindhihira
Radèn Arya Sinjanglaga
Kya Paningron malihira
lawan Kya Ngrawitsupatra
sami mangku gangsal sasra
Maesa Tankungkih Radyan  

  
nindhihi saperangira
miranti apartisara


wau Rahadèn Maesa
Jayèngkewuh mangku wadya
myang Radèn Jayèngantaka
Radèn Maesa Jêladra
sami ngirid gangsal sasra
wusira sami sumêkta
gya daut sangking jro kitha
muntab pan kadi hèrnawa


kang dadya cucuking yuda
Rahadèn Jayèngantaka
dupi praptèng jawi praja
mulat baris ing Magada
wus aglar ing ara-ara
anggênggêng lir tasik bêna
sigra dhèdhèr gêlar tata
mungsuh rowang aprayitna


wong sabrang gêrgut tandangnya
wus rinakit barisira
ingaran dirada mêta
kang môngka têlalenira
Raja Ngambon lan ing Dhayak
gadhingnya Butun Narendra
lawan ing Lipuru Raja
sawadyanira gambira


Sang Prabu Kraèng Pragora
dadya pênjawat ing kanan
sabala asura sara
Rajèng Bugis munggèng kiwa
saha wadya wingkridita
môngka sirah Sri Madhêndha
sabala sumrêg gambira
kang dadya awaking gêlar


Sang Prabu Suraprêmuja
ngêdhangkrang anèng matêngga
sinungsungan kartas jênar
kinubêng para prawira
tan sanès Sri Pujangkara
munggèng èsthi songsong pita
kang sami dèn ônta-ônta
tan lyan Dyan Cakranêgara


wadya gung ing Bauwarna
garudha nglayang glarira
kang minôngka cucukira
Rahadèn Jayèngantaka
sabala lir saradula
dene kang minôngka dhadha
Dêmang Pangrawitsupatra
lan Paningron sêbalanya


Maesa Jêladri Radyan
kang dadya suwiwi kanan
Dyan Jayèngkewuh minôngka


suwiwi kering sabala
Maesa Tankungkih Radyan
sawadyanya dadya sirah
lawan Radèn Sinjanglaga
Jêng Radyan Cakranêgara


kang môngka awaking gêlar
kinare wadya pratistha
munggèng kuda dhawuk seta
wasta kyai endracapa
songsong gilap tunggul rêtna
lir arsunaba tumiba
urub prabaning sumbaga
wimbuh sênêning ujwala


nêlahi ing ranagona
surêm kênyaring radetya
sirna kamanungsanira
Jêng Radèn Cakranêgara
kadi Sang Ywang Girinata
tumêdhak langlang buwana
enggar manahing kuswala
ngandêl senapati dibya


yèn tinimbang mêngsahira
jitus tandhinging ayuda
prandene ngênting suranya
prabawaning senapatya
tan wangwang tandhing sumêngka
kadya rinowang ing dewa
parêpat kalih tan pisah
wau Kya Jêksanêgara


minôngka buntuting gêlar
sawadya rumêksèng wuntat
yèn wontên cidraning mêngsah
lan ngrêksèng pêkakasing prang
wusnya sami tata gêlar
mungsuh rowang sarêng nrajang
Rahadèn Jayèngantaka
nrêg wadya tan gumingsira


Durma
wadyèng sabrang mariyêmira pinasang
suwidak barêng muni
wadya Bauwarna
sinungsun kêng gurnada
lir gêlap sakêthi tarik
angrok gumêntar
kadya ngrubuhna langit


cucuk dhadha têlale myang kering kanan
parêng anêmpuh wani
gêdêr magênturan
tinggar lir ardi bêntar
kêng kokap aglap nglimputi
gagap-gagapan
tan ana kêng gumingsir


long-linongan mungsuh rowang tan ingetang
kang sura murang-muring
miring-miring manrang
nurung  

  mangawur tinggar
saya akathah kêng kanin
mimis lir jawah
maawun-awun agni


gutuk api ting calarot kadi kilat
sumiyut angênèni
saya kèh papêjah
mungsuh rowang gêlasah
pêpetaran gênti ngisis
sikêpaning prang
murub katiban mimis


payung dwaja lêlayu pêdhot manglayang
lir kuwung tibèng siti
wahana kèh pêjah
turôngga liman unta
mariyêm kèh magok sami
mungsuh lan rowang
tan ana kêng gumingsir


wadyèng sabrang dhasare mangrobi lawan
tan pêjah tan kêtawis
wadya Bauwarna
kathah têguh yuwana
prabawaning senapati
sinihan dewa
yèn ta aja winong sih


ing jawata tan nganti satêngah êjam
rusaking baris jawi
dèn urugi tinggar
rèh sru karoban lawan
sudibyaning senapati
panggah ing aprang
wadya ing Bauwarni


tinggar pêjah caruk watang lêmbing pêdhang
limpung nênggala piling
bêdhama côndrasa
slirik bodhik myang dhêndha
kêng surak angrok mêlingi
ramya gumêntar
têmpuhing astra siring


ting carêngkling kumêngsring kêmprang gumênjrang
kumêpruk dhêndha tangkis
ana sêsangkuhan
wênèh papor-poporan
lyan gêlut banting-binanting
cêngkah-cinêngkah
jambak-jinambak untir


mungsuh rowang saya akathah kêng pêjah
mèh sadhêngkul kang gêtih
jêbog kèlês ing prang
kang sura têkên watang
wangke lir babadan pacing
wadya Maguwa
prangira tan ngudhili


ingkang wau langkung ngrobi tandhingira
mangkya wus timbang jurit
wit wadya Ngurawan
kathah timbuling braja
wong sabrang gamoh kang kulit
dadya rame prang
sura ungkih-ingukih



Radèn Jayèngantaka manêngah ing prang
sabala ngamuk wani
Sri Ngambon ing Dhayak
kalindhih yudanira
sêmpal têlalening baris
mawur sumêbyar
Rajèng Butun pêpulih


myang Lipuru mangamuk sabala galak
Dêmang Supatrangrawit
lan Paningron mapag
sawadya ramya ing prang
kuciwa Supatrangrawit
Paningron miwah
Dyan Maesa Tankungkih


tulung ing prang miyak bala anêrajang
nèng kuda sikêp biring
kang sinêrang gêmpang
wadya nututi nêngah
têmpuh lan wong Butun jurit
Lipuru miwah
Sinjanglaga sang pêkik


arsa nêngah miris mulat bangke kathah
dadya namung kêng dasih
pinêlak manunjang
wênèh binuntar watang
sangkut lan wong Butun titih
Rajèng Mêkasar
mulat wadya kalindhih


langkung duka gya mangsah lan andêlira
pra ajidan tan têbih
sawidak nèng kuda
nèng sabrang wus kasosra
tanpa lapak yèn ajurit
pasêr sikêpnya
lyan tawok langkung mandi


nêngah ing prang nêmpuh kang suwiwi kanan
Dyan Maesa Jêladri
balanya kèh pêjah
dèn amuk Sri Mêkasar
Sang Kraèng Pragora Aji
nirbayèng laga
sikêp pêdhang nèng wajik


singa ingkang katêrajang anggêlasah
Dyan Maesa Jêladri
bramantya kotbuta
mangsah nglancangi bala
dharat mamuk ngobrak-abrik
mung karo asta
nêndhang jagur babarji


apuyêngan wong Mêkasar bubar-bubar
kang magok angêmasi
Si Kraèng Pragora
bêndu mapulih yuda
andêl suwidak ngêbyuki
ing Dyan Maesa
Jêladri datan osik


pasêr tawok tan ana ingkang tumama
saya wringut sang pêkik
nyandhak maryêm sigra  

  
kinarya mupuh mêngsah
dhêndha maryêm mobat-mabit
andêl suwidak
gêlasah jur wor siti


têkan kudanira sami tugêl sêmpal
Dyan Maesa Jêladri
langkung bêk sarosa
wus kawuron ing yuda
Sang Kraèng Pragora Aji
langkung bramantya
wadyanira sirnanting


ngêtab kuda dyan arsa sinambêr pêdhang
Dyan Mae Jêladri
kêbat ngikal dhêndha
sinabêt Sri Mêkasar
kêng kuda rêmak ngêmasi
nata malumpat
ngikal pêdhang mawêngis


Dyan Maesa Jêladri sinabêt pêdhang
wanti-wanti tan busik
tikêl kêng mastaran
musthi pistul kandhutan
kêng mimis kêncona katri
radyan sinipat
kêng jaja datan titis


mimis luluh nèng pêrnaja kadi bintang
ebat Mêkasar Aji
Dyan Mesa Jêladrya
solah dhêndha gurnada
jinangkah sri narapati
winaglut sigra
Kraèng Pragora kuntit


sru binanting ing kisma datan gulawat
jaja ingidêk wanti
kêng sirah tinêndhang
Sri Mkasar wus pêjah
supit kering wus wèr jurit
Bugis Narendra
lan Radèn Jayèngwèsthi


wadya Bugis wus kathah longe kang pêjah
lyan mundur sami kanin
kantun wolung dasa
sami tos gêgangsingan
binêrêg mangamuk wani
wong Bauwarna
sosrah mawur kêng baris


Dyan Maesa Jayèngkewuh sru bramantya
mangsah nglancangi dasih
mangamuk lir yêksa
dèn êbyuk nora kewran
rinampog ing ganjur lêmbing
datan rinasa
malês dhupak ambithi


kasulayah wadya Bugis kathah pêjah
lyan sinikut kapilis
ngrênggut driwa pêgat  

  
lir Radèn Gathutkaca
giris sakarining lalis
mirut mêlarat
Mraja Dhaèng Maluwi


krora mangkrak amêncak ngikal talêmpak
Rahadèn Jayèngwèsthi
mawanti tinumbak
kang jaja nora kenjak
jinangkah Sang Rajèng Bugis
muka tinêpak
kapisanan wus lalis


kang pênjawat kanan kering sirna gêmpang
Dyan Maesa Tankungkih
Dyan Jayèngantaka
sarêng angantêp yuda
Rajèng Dhayak Butun tuwin
Lipuru Nata
sampun samya ngêmasi


dening Radèn Maesa Jayèngantaka
Dyan Maesa Tankungkih
wadyèng sabrang sosrah
dèn amuk wong Ngurawan
undurnya anganan ngering
dening kapêlak
Sang Madhêndha Nêrpati


baris sabrang sêdasa mliyun wêtahnya
ing mangkya sêtun kari
kalih mliyun kirang
wadyèng Jawi kêng gêmpang
sêtun salêksa gêng alit
Rajèng Madhêndha
Magada langkung runtik


mulat wadya ing Maguwa karisakan
ketang lingsêming galih
mring Sang Sri Kêlana
merang lamun uripa
yèn tan bêdhah Bauwarni
sang kalih raja
gya anrêgakên dasih


sarêng mangsah wadya Madhêndha Magada
rame malih kang jurit
asêrang-sinêrang
Radyan Cakranêgara
sing wuri nrêgakên dasih
gumulung ing prang
gambuh wong Bauwarni


Gambuh
têmpuh prasami purun
wêntus pêdhang gada ganjur
limpung kunta nênggala côndrasa piling
lintang ramening apupuh
brêg-binrêg mangukih layon


wadyèng Madhêndha gêrgut
sru binrêg ing sang aprabu  

  
saya nunjang tan ana angeman pati
wong Jawa tadhah ing pupuh
mungsuh rowang kathah layon


dhêdhêl ngarsa wuri byuk
pêpati-pati atumpuk
wêwukiran saengga babadan pacing
Cakranêgara sang bagus
langkung bramantyaning batos


mulat wadya kèh lampus
gya ngêtab turôngga mamprung
musthi têmbung prabawa praneda gusthi
nrutus mêngsah glasah sumyur
cinamêthi sirah pagog


kinêmbulan tan wiguh
radyan sakudanya têguh
tusan ewon kang pêjah dening sang pêkik
rinampêd pangamukipun
kêng wadya nututi manrod


ing yuda saya kiwul
pra kadeyan nungkêb ngêbyuk
saha bala anunjang sing kanan kering
myang ki patih marsèng ngayun
sawadya mangamuk galong


kunêng kang rame pupuh
Dyan Brajanata winuwus
kang ngulati kang rayi Dyan Kêrtapati
lampahira mangke rawuh
nagri Ngurawan sang anom


duk wrin swaraning pupuh
sinêrang ing tindakipun
kang kacipta mung wêlingira sang rêsi
Pandhita Sampora gunung
kinèn nrombol ing palugon


tansah kapêrgok wau
undurnya kang sami tatu
ting balacor ana kang pêjah ing margi
wadya sabrang kêng kapêthuk
radyan angênting têtakon


kêng dadya rowang mungsuh
duk wêspaos jarwanipun
Dyan Prabôngsa arsa anglambung sing kering
Sri Magada kang dèn rundhuk
sabala angatos-atos


sêmana Sang Aprabu
Madhêndha kesisan wadu
pan dèn amuk ing Radèn Cakranêgari
tumpês kèlês wadya gisus
mung kantun sèkêt wadya tos


Sang Sri Magada Prabu
mulat kêng paman sang prabu  

  
ing Madhêndha nglela kesisan ing dasih
drêg wadya arsa têtulung
Dyan Nila Prabôngsa gupoh


mangsah sawadya nêmpuh
kagèt wong Magada sumyur
bilulungan dèn amuk sangking ing kering
akathah tatu myang lampus
mapulih-pulih kapêngkok


wadyèng Jênggala gêrgut
lir yêksa pangamukipun
Radèn Brajanata mangsah ngobrak-abrik
myang rayi catur asêngkud
nigas mancas nêndhang jatos


kinêmbulan tan wiguh| putra Jênggala atêguh-têguh
sêbalanya wolung dasa sura sêkti
wadya Magada samliyun
sosrah dèn amuk kèh layon


sangking kagèt gung wadu
tinugêl ing lampahipun
sru kapêngkok akiwul-kiwul kêtangsil
tusan ewon ingkang lampus
lyan caruk padha rowang wor


dadya dhadhal lumayu
sisaning pati sumawur
Sri Magada bêndu katunjanging dasih
matêngganira agrupyuk
mung wadya sèkêt kang magok


tindak sêntona sagung
tan oncat sumêdya labuh
wadyanira Rahadèn Panji Tohpati
mung kalih kêng nandhang tatu
lan kuda kathah kang layon


tan kandhêg pamukipun
sabala akuthah marus
Sri Magada panggah tan nêdya gumingsir
sawadya sèkêt gumulung
rame têmpuhing palugon


Surapramuja Prabu
mangsah anglancangi wadu
mandhi gada pratistha swandana èsthi
DyanTohpati marsèng ngayun
têdhak sing kuda tan alon


amandhi bindi mungguh
sêdya rarêmponing pupuh
kêng para ri myang wadya gêrbêg ing wuri
panggya Sang Magada Prabu
asru sêbdane sang katong



prajurit saparanmu
cidrèng prang atambung laku
kaya dudu prawira nênungkul jurit
Dyan Brajanata nêbda sru
sira atakon maring ngong


sun putrane Sang Prabu
Jênggalamanik praja gung
atmajane kaponakan paman aji
Ngurawan dene ran ingsun
Panji Tohpati Sang Katong


lah sira saparanmu
paran sêdyanira pupuh
sru ngandika Sang Surapramuja Aji
ingsun ing Magada Prabu
Surapramuja ran ingong


ingsun ngrêbasèng pupuh
ngrêbut putrane sang prabu
Dyah Kumuda yèn mêngkono sira ugi
pranyata trubusing satru
numbras silib ing palugon


pamanira sang prabu
luwih-luwih cidranipun
sandi tarub yêktine miranti jurit
mintra sraya prajurit tus
kaya dudu tingkah katong


Dyan Brajanata bêndu
ngikal bindi sigra nêmpuh
Sri Magada sinabêt kang ponang èsthi
kumbaning dirada rêmuk
liman pêjah sang akatong


mlumpat sru kurdhanipun
mutêr gada nrajang gupuh
Dyan Tohpati prayitna atangkis bindi
parêng wêntusira murub
rame ujung dhêndha karo


wadya surak nèng pungkur
kang yuda sami kyatipun
dangu jangkah-jinangkah tan nguciwani
yèn liwat pamupuhipun
tibêng kisma bumi gênjot


yèn nuju dhêndha wêntus
mubalkên dahana murub
najan nêmpuh sarira tan ana osik
tuhu sami dibyanipun
dangu-dangu sang akatong


sayah pênangkisipun
kasliring nulya pinupuh
astanira rêntah gadanira aglis
winuwung sirah pinupuh
jungkêl ing kisma sang katong


kêng wadyarsa têtulung
gêpah wong Jênggala ngêbyuk
miwah radèn catur mangamuk mangungkih
wong Magada sèkêt gisus
sami tatu jaja kang wong



Surapramuja Prabu
lêstari pralayèng pupuh
pêjah dening Rahadèn Panji Tohpati
wau Sang Madhêndha Prabu
wadyanya wus kathah layon


dene ing pamukipun
Cakranêgara Tumênggung
sakadangnya myang wadya ing Bauwarni
saya ngrobi tandhingipun
mawut sasisaning layon


wadyèng Madhêndha sumyur
giris myat ing pamukipun
Radèn Cakranêgara anggêgilani
tan kanti indha gung wadu
cinamêthi sirah pagog


myang kadeyan agêrgut
têtumpêsan kang dèn amuk
wong Madhêndha salêksa wus sirna gusis
kantun wadya patang puluh
tan nêdya gingsir palugon


tan pisah gustènipun
Sang Sri Pujangkara Prabu
langkung duka dèn angkus kang ponang èsthi
mindha gada Sang Aprabu
Dyan Cakranêgara gupoh


nyamêthi kudanipun
wus panggih lawan sang prabu
kras ngandika Sang Pujangkara Nêrpati
lah ta sapa sira bagus
kang mapagakên yudèngong


kêmaki sira kuncung
anênggulang lakuningsun
Radèn Cakranêgara sêbdanya wêngis
aja tambuh iya ingsun
srayèng nata asmarandon


Asmaradana
kang pinutra danu mami
rinêngga Raja Mênggala
senapatining palugon
têngran Dyan Cakranêgara
kinudang nyirnakêna
wong sabrang sêdayanipun
sêka ing nêgara Jawa


lah sira sapa wêwangi
apa Si Jayapamuja
ratu sabrang panggêdhene
nêbda kras Rajèng Madhêndha
sun dudu Sri Kêlana
pan kapêrnah pamanipun
pilungguh nagri Madhêndha


ngran Pujangkara Nêrpati
ingsun kang

kinarya wawrat
nèng sabrang tanpa tandhinge
kalingane babo sira
srayane wong Ngurawan
dene cilik klumar-klumur
atotmu rêga rong gobang


de sira luwih kêmaki
gêlêm dèn pinta sêraya
andhadhani ing palugon
mungsuh lan Prabu Maguwa
bangêt datanpa ngrasa
dumèh wadyèngsun wus gêmpur
sira gêdhe atinira


lamun ingsun mêksih urip
tangèh dhadhaling barisan
kaya tan têkèng ngarsane
anak prabu ing Maguwa
sun eman babo sira
mapagakên yudaningsun
pêsthi sira nora nôngga


ngur nututa mumpung urip
ulungna putri Ngurawan
awêl lamun têkèng layon
bagus anom warnanira
sira anèng Maguwa
baya dèn sihi sang prabu
kinarya dhidhêkamira


langkung bramantya sang pêkik
asru dènira ngandika
ora talah sira rajèng
ingsun sira kon nutututa
dene luwih dupara
dene ing pakaryaningsun
sêdya mungsuh wong Maguwa


balane wuwuha maning
ngêbêkana Bauwarna
yèn sun rinêksèng dewane
tan ulap tandhing ayuda
utawa kaya sira
bisoa rupa sapuluh
tan nêja oncat ing rana


9 bramantya sri narapati
gya ngikal gada bisana
radyan winuwung karsane
sangking luhuring dirada
tinangkis ing praneda
kêng gada rêntah sang prabu
saya sangêt kurdhanira


gya nyandhak panuwak karbin
mimis kêncona sinandhang
radyan sinipat jajane
tan gigrig wulu salômba
punglu luluh

nèng jaja
mêwahi ridêr amungguh
dinulu agêbyar-gêbyar


Sri Madhêndha èsmu miris
mulat Dyan Cakranêgara
gya ingangkus dipanggane
dyan arsa rinênjah ngliman
kudanira kinêtab
midêr ngubêngi sang prabu
kewran Sang Sri Pujangkara


èsmu kapêngkok sang pêkik
kudarsa tinunjang gajah
gya sinabêt kang têlale
myang gadhingira jur rantas
nglumba ponang matêngga
kuntal Sri Madhêndha dhawuh
nèng kisma aburangkangan


tinututan dèn camêthi
kêng sirah crah kapisanan
ngolang-ngaling diradane
nulya rinampog ing kathah
kang liman sampun pêjah
wong Madhêndha kantunipun
ngamuk sampun kêtadhahan


dening wadya Bauwarni
tumpês jalma kawan dasa
gusis wong sabrang sagunge
sisaning pati lumajar
mring wana jurang arga
wênèh mring barisan agung
pêsanggrahaning muara


wadyabala Bauwarni
kathah dènira bêbandhang
tênapi parpat kalihe
Ki Wanèngbukti Kaladan
bungah sami jêjarah
tuhu unggul yudanipun
Rahadyan Cakranêgara


Kya Jêksanêgara Patih
lumajêng mêrpêki sigra
Radyan Cakranêgarane
miwah Radèn Sinjanglaga
sami têdhak sing kuda
rêrangkulan tiganipun
tan nyona mêngsah sirnanya


ki patih èngêt ing galih
mêngsah kang nèng wuri pisan
tan ana wêruh dhadhale
sêmana sami tumingal
wontên baris tan obah
sakêdhik lir dede mungsuh
ki patih nulya utusan


Ki Dêmang Supatrangrawit
numpak kuda nandêr sigra
amriksa 

  baris kêng katon
duk ragi cêlak lampahnya
sapandêlêng dohira
tan samar paningalipun
lamun Radèn Brajanata


putra ing Jênggalamanik
tan nganti tumrun sing kuda
gya nulak nandêr lampahe
prapta pêrnahing ki patya
tumrun sangking turôngga
matur sarèhirèng ngutus
mriksa baris kêng katingal


lamun Dyan Panji Tohpati
lan kadang sawadyanira
kya patih duk wrin ature
yèn Radèn Nila Prabôngsa
pan wus dinugèng driya
kang têtulung ing apupuh
ngrisak baris kang sapôntha


pêpangkonira sang aji
Mahraja Surapramuja
myang sang nata wus tan katon
ugi pralayèng ayuda
dening Dyan Brajanata
sukèng tyas kang prawara nung
sami andugi mangkana


nulya ki rêkyana patih
miwah Radèn Sinjanglaga
lawan Ki Dêmang Paningron
myang Ki Angrawitsupatra
sami mêrpêki sigra
Dyan Tohpati tilar wadu
gêgancangan munggèng kuda


tan dangu anulya prapti
pêrnahing Dyan Brajanata
sami tumrun sing kuda ge
lumajêng dupi pêpanggya
Radèn Nila Prabôngsa
gêpah prasami rinangkul
ketang onênging wêrdaya


kêgagas rêntênging nagri
praptaning kang parangmuka
ki patih alon dêlinge
anggèr Radèn Brajanata
pun bapa datan nyana
kêpanggih madyaning pupuh
sokur sèwu jêng paduka


rawuh atêtulung jurit
sampuna paduka prapta
dangu kang mêngsah dhadhale
dening langkung agêngira
punika dèrèng paja
pêngangênging ratunipun
dèrèng obah barisira


kang sampun kasor ing jurit
sêtun saparagangsalan
ing wingking langkung kathahe
mila pamanta sang nata
têmah aminta sraya
sangking wangsiting dewa 

  gung
têngran Wasi Madubrôngta


mangkya ginanjar lêlinggih
wasta Dyan Cakranêgara
dadya bupati mijine
sarta ingakên atmaja
na anggèr jêng paduka
paran purwa wêkasipun
rawuh wontên Bauwarna


marêngi têmpuhing jurit
ngandika Dyan Brajanata
paman manira purwane
prapta nagri ing Ngurawan
dhapur ngupaya kadang
pun yayi mas Marabangun
kesah sing nagri Jênggala


kendranya margi ngulati
garwane Côndrakirana
lami manira ngupados
angsal têdahing pandhita
kinèn mring Bauwarna
cinêtha wontên prang agung
ngong kinèn nrombol ing yuda


punika kêpanggih mami
lan yayi Gagakpêrnala
wusana tan wontên katon
pun yayi mas dhawuh marma
punapa ta cidroa
pandhita kang angsung tuduh
ngungun Ki Jêksanêgara


myarsèng jarwa Dyan Tohpati
wêkasan alon turira
yèn mêngkatên lah jêng anggèr
prayogi dèn antosêna
pitêdahing pandhita
dene wontên yêktosipun
ngriki lagya bitutama


mênawi ta benjing ugi
bilih mêdalipun Klana
wontên madyaning palugon
kêpanggih rayi paduka
Dyan Panji Rawisrêngga
dèrèng dugi lampahipun
mêngsah wingking saya awrat


dene ing mangke sang pêkik
kawula aturi sowan
ing pamanta jêng sang katong
mendah sukaning sang nata
anggèr paduka prapta
lagya wontên mêngsah agung
saya asrêp ing wêrdaya


srayanya tan nguciwani
wêwah jêng paduka radyan
ugi wus têrtib laire
rumêksa ing Bauwarna
lan lèjêming wong sabrang
tan ngamung ngangkah Dyah Ayu
Kumuda putra srinata


Sinom
milarsa ngrata rat Jawa
bêbuka anglamar 

  putri
pun Kêlana Sewandana
nèng sabrang datanpa tandhing
yèn tamtu angsal putri
dènnya ngrèh sinangkan ngalus
pinawong pasobatan
lamun panglamar tinampik
pan wêspaos anggèr sêpiyun kawula


tuhu arsa ngrêbasèng prang
kang wadya dèn sumêktani
untabe kadi samodra
ngèbêki ing pasir wukir
cacahirèng prajurit
nênggih kawan dasa mliyun
dene kang sampun gêmpang
sêdaya mliyun gêng alit
kèhing nagri sêdaya wus tinêlikan


Singasari myang ing Daha
tênapi Jênggalamanik
èwêd gampile ing papan
kathah kêdhiking prajurit
malah pamirêng mami
yèn Ngurawan sampun gêmpur
laju dhatêng Jênggala
kang badhe rinurah jurit
lah sumôngga anggèr sowan ing sang nata


lan panggih rayi paduka
Cakranêgara sang pêkik
dirèng wus manjing sudara
sêtya tuhunya nglangkungi
tan wigih labuh pati
anggèr paduka sang bagus
kang mugi nimbangana
anggêping pamanta aji
dhatêng Radèn Tumênggung Cakranêgara


wau Dyan Nila Prabôngsa
duk wrin jarwaning kya patih
lamun Sang Prabu Maguwa
sêdyarsa ngrata rat Jawi
talingan lir sinêbit
kudya ge anglanggar pupuh
dhatêng pakuwonira
ngandika mring kyana patih
paman Jêksanêgara gampil ing benjang


sowan jêng paman narendra
yèn wus kantênan ing jurit
kang dadya raosing manah
ardane pun Klana Aji
arsa ngradin ngrat Jawi
dening langkung kumapurun
manirarsa panggiha
kewala lawan pun yayi
putra angkat Tumênggung Cakranêgara



jêr punika wakilira
paman Aji Bauwarni
ambarsa giligkên rêmbag
ajêng unduring ajurit
suka ing tyas kya patih
rumajong karsa sang bagus
ya ta sami lumampah
tan dangu anulya prapti
pêpanggihan lan Radèn Cakranêgara


kumêpyur ing tyas duk mulat
wau Radèn Wanagiri
dhatêng Dyan Cakranêgara
adangu liningling-lingling
gajêg-gajêg kang rayi
Radèn Putra Marabangun
gajêg sanès satriya
pasmon lan subawa salin
sêjatine sinulap mring sang pandhita


Bêgawan Sidikpêrmana
dadya pangling gunging ngèksi
miwah dhatêng Radèn Punta-
pêrtala miruta buntit
samya kilap ing warni
têmah Dyan Tohpati mangu
mênggah arsa ngrangkula
kandhêg kacaryan ningali
manglêmbana mring Radèn Cakranêgara


mèstu pênganggêping nata
ingangkat putra pangarsi
dènira apêpanggihan
dèrèng sami tata linggih
wontên madyaning jurit
wusirèng jêjarwa putus
saha apirêmbagan
pratikêlirèng ajurit
nulya nitih kuda arsa mêsanggrahan


aturing rêkyana patya
ingaturan angêbrêki
pêsanggrahaning Magada
tumurut kang para siwi
daut sakuswa latri
sangking pabaratan kêbut
kasaput latri tandya
mênggah angupaya margi
ing saparan-paran mung mayid lawan rah


turôngga ngancik bêbathang
lyan wadya kaborang kêris
prandene datan rinasa
wus wiyah wong mênang jurit
atuwuk tanpa bukti
sêsakit têdhak tan ketung
sangking egaring manah
wulan purnama

marêngi
pan sumilak padhange kadi raina


ki patih sampun utusan
tur uningèng sri bupati
ing sasaniskarèng lampah
unggulira ing ajurit
arja risaking dasih
tanapi sarawuhipun
Radèn Nila Prabôngsa
sang nata suka ing galih
amiarsa kang putra unggul ing yuda


ya ta Dyan Cakranêgara
miwah Dyan Panji Tohpati
rawuh pakuwon Magada
sabala laju ngêbrêki
kiranging gyaning dasih
bêlabar mring dhusun-dhusun
wau laju kumpulan
pra anung nèng pôncaniti
angandika Tumênggung Cakranêgara


kakang mas Nila Prabôngsa
paran prayogining jurit
punapa nglanggar ing aprang
paran ta tadhahing jurit
ngandika Dyan Tohpati
yayi mas lamun pênuju
prayogi anglaraga
dening karoban ing tandhing
bilih kuwur wadya kadhinginan lampah


sanès yayi lamun minggah
gêrgut saute gung dasih
tan ngetang tandhing sumêngka
langkung-langkung kang tatindhih
wegya ngangsahkên jurit
kalêrêsan gêlaripun
kadya kang wus kêlakyan
tumpêse baris kang ngarsi
lamun lêrês ing lampah mayaring aprang


ya ta wus dadi kang rêmbag
suka pra anung miarsi
gêndhingnya Dyan Brajanata
tamtu badhe nglanggar jurit
anulya bujana tri
kêmbul kêng para nung-anung
meja kursi wus gumlar
pêkakas panggihan sami
agêmira Sang Prabu Surapêrmuja


bupati sapanginggilnya
kêng ngladosi pista sami
ngênting sukaning wêrdaya
kang gêndhing munya angrangin
wusnya luwaran sami
jam kalih ing wancènipun
Radyan Cakranêgara
bubarira

dhahar larih
pan kèngêtan onêngira mring kang garwa


Kusuma Côndrakirana
kang winayang ing dewa di
lami pisah tanpa krana
radyan arsa lampah sandi
mring kuwunira aji
Sang Kêlana Maha Prabu
lan parpat kalihira
Ki Kaladan Wanèngbukti
laju tindakira Dyan Cakranêgara


kunêng ingkang sêdya nukma
kocap kang tansah gêng kingkin
Kusuma Citralangênan
nèng pura kuwu pasisir
atajin dhahar guling
mêmuja mring dewanipun
luwarnya sing sungkawa
panggiha kang gurunadi
narpaputra Radèn Panji Rawisrêngga


salaminira sang rêtna
kacakup dhatêng sang aji
tangèh arsa cinêlakan
yêkti pinlaur ngêmasi
ping kalih dèn pêrpêki
sang dyah narik patrêmipun
sang nata mulat mênggah
dhasar kenging prabawa di
sabên nêdya mubêng panoning narendra


dadyèsmu miris ing driya
narpa kang tansah ginalih
mung ubayaning sang rêtna
dènira arsa ngladosi
yèn wus dèn maru ing sih
lan Dyah Kumuda Sang Ayu
tansah nganti sang nata
bêdhahe sing Bauwarni
lampahira kang pra raja ngrurah kitha


Sang Dyah Têgaron Wêrdeya
kang tansah kinèn ngladosi
wau Sang Citralangênan
tan pêgat amuja brangti
dadya sang dyah kêkalih
mung têngga nèng jawi pintu
pan sinambi mêmaca
rêrêpèn kidung kêkawi
kang rinêngga dyan wêdana kalihira


Sang Dyah Têgaron èsthinya
Dyan Astracapa sang pêkik
Kusuma Rêtna Wêrdeya
kang dadya paraning brangti
Dyan Astradana nênggih
tansah rinênggèng kakidung
sang dyah wus sami jarwa
sêpuh nèm saeka kapti
gêgên pada lir rukma timbul ing toya


Maskumambang
Dyah Têgaron  

  cèthi juga kang binatin
ngran Biyang Tarimah
nate adol rakok wangi
kêmbul ing karya tan arja


Dyah Wêrdeya juga pawongan binatin
ngran Nyai Guledhag
nate laki soldhat pyonir
ajulig tingkah bosiyang


nora kurang mêmanis malah ngaduki
yèn marna rarênggan-
ira dyan wêdana kalih
wau Dyah Citralangênan


tansah anèng kamar amuja sêmèdi
angnir pôncadriya
ngrasuk wisesèng Suksma di
nêgês gaibing jawata


tan lyan minta panggih ing raka Dyan Panji
lami tarak brôngta
sarira nglayung nglalêntrih
kadi pêrdapa sinêmpal


ujwalanglong saya mimbuhi mêmanis
prabawèng sang rêtna
abantêr kang puja brangti
angênakakên prabawa


angin têdhuh mangkara duta mawanti
pakuwon Maguwa
dadya linud ing pagêring
mutah mising sakitira


kathah pêjah kang tan lina lami sakit 
kêdhik ingkang saras
prajurit maguwa tintrim
kathah atilar barisan


wong tri dasa mliyun mung kantun sêpalih
ingkang taksih saras
nyêpêng karbin milya baris
kampita kang para raja


kawarnaa kang manukma lampah sandi
Dyan Cakranêgara
lir dinulur ing dewa di
dindakira sampun prapta


sajawining pura pakuwon sang pêkik
sêksana malumpat
dhatêng sajroning capuri
cinangking ingkang parêpat


rawuh ing jro matêk limunan sang pêkik
pan sampun kawawas
pêrnahira sang rêtna di
pan arsa mindha jawata


saparêpatira tan ana kaèksi
sang raja pinutra
prapta gyaning  

  sang dyah kalih
rahadyan mèsêm ing driya


amiarsa rêrasanira sang dèwi
tan lyan kang dèn ucap
namung ingkang rayi-rayi
Dyan Undhakan Astracapa


juga ingkang dèn ginêm ing asmara di
Radèn Astradana
guyub kang pawongan sami
parpat kalih sukèng manah


amiarsa dongènging cèthi kêkalih
Dyan Cakranêgara
lumêbêt ing kamar aglis
sang rêtna tan ana wikan


namung gandanira kang anrus kadêling
kagèt sang kusuma
Sang Dyah Têgaron nêbda ris
lah yayi Rêtna Wêrdeya


ingsun mambu gônda luwih dening wangi
baya jin prayangan
kang tunggu ing kamar iki
srêbêding gônda mrik kongas


kaya dèn mênciri lopèndêr sathithik
baya kêng prayangan
anyalong mring toko angsring
umatur Sang Dyah Wêrdeya


lêrês kangbok wontên gônda anrus minging
dingarèn pranyata
sêmune anyalawadi
dangu-dangu sanès gônda


sapunika ambête lir wêdhus wiwi
baya jin bêgondhal
sang dyah tutup grana sami
miwah cèthi kalihira


kirig-kirig mithês irung kang pra cèthi
dènnya cinêlakan
dhatêng parêpat kêkalih
wimbuh ngêntut Ki Kaladan


Bok Tarimah binêkêm irung pinêndir
saya balukean
sru kêkêl parpat kêkalih
kesah nulya sami ngiwa


Bok Tarimah sasotira andruwili
jin kêna ing tulah
si pongkrang dipun rasani
malah êntute pinasang


sang dyah kalih gumujêng atutup lathi
Têgaron Sang Rêtna
pangandikanira manis
wis biyung aja

rinasan


Radèn Cakranêgara pan sampun prapti
ngarsaning sang rêtna
Citralangênan Sang Dèwi
kang tansah amuja brôngta


sang kusuma tan paja-paja udani
mring kang mindha dewa
tansah anungku sêmèdi
Rahadèn Cakranêgara


sarêng mulat sang dyah ingkang tarak brangti
tan samar ing driya
saèstu lamun kang rayi
Kusuma Côndrakirana


mênggah ngusap jaja tyas kadya rinujit
ciptaning wêrdaya
jagat dewa bêthara di
dhuh nah anggèr mirah ingwang


dene bangêt kaswarsa rusaking dhiri
tuhu nora cidra
Bêgawan Pêrmanasidik
nguni wangsite maringwang


pantês gustiningsun aduka mring mami
jêr sun kalêpatan
anganggêp wong adol nami
ngaku Dyah Côndrakirana


ya sênadyan mêngkono sun durung gingsir
tumimbanging trêsna
tan lyan mung sira wong kuning
kêng kacipta ing asmara


najan ngrasuk pakeyan pindha gupêrnir
sun sumiwèng tilam
lah ya sun gunjake dhingin
dyan nêbda mindha jawata


lah ta putuningsun kang nandhang kaswasih
apa sêdyanira
mamintèng dewa linuwih
dene wis luwih wibawa


krama ratu agung prakosa sinêkti
Sang Sri Sewandana
kratone kagiri-giri
yèn nêjoa ayu sira


warnanira sêjagad tan ana tandhing
kagèt sang kusuma
wontên swara kapiyarsi
gya mêdhar sêmèdinira


wus dinugi tinurunan dewa luwih
tumrun anoraga
umatur sarwi wotsari
hong yangyang siwah aboja


dewanirèng jawata kang maha murti
sumuruping netra
kang mindha dewa nêbda ris


hong nirdahna sirantuna


pinrasêbda sahasah amigênani
nini sun tarima
ambagèkakên mring mami
lah babo sira matura


marang ingsun apa sarasaning ati
sang dyah atur sêmbah
eyang kang langkung udani
patikbra saèsthi praya


nanging ulun tan paja-paja angimpi
puruna dèn garwa
mring pun Kêlana Nêrpati
kawula lampu pralaya


yèn tan panggih lawan gurunadi mami
suka têkèng lena
nêbda kang mindha dewa di
nini putri bênêr sira


iya apa kluwihaning bêthara di
yèn tan wruh kêng samar
jatine sira nèng ngriki
sêthithik wit pêputungan


lan lakimu putra ing Jênggalamanik
dirèng kaki putra
mèh kêna cobaning bumi
sinalimur ing paningal


ana èstri ngaku Sang Dyah Sêkartaji
kanggêp aturira
têmah sira angendrani
kacêkêl mring wong Maguwa


nanging bojonira kaki Kêrtapati
ing salunganira
têmah nusul angulati
nèng marga binegal baya


têkèng lena wit ngulati sira nini
ya ta sang kusuma
duk wrin kang raka wus lalis
gya mêrbêng mijil kang waspa


narik patrêm sang dyah arsa bela lalis
kêbat rajaputra
sang dyah rinangkul sing wuri
sarwi gunturi srêngkara


Dhandhanggula
saha ngrucat limunan sang pêkik
wau ingkang patrêm wus karêbat
sang rêtna nulya pinondhong
binêktèng jinêm-arum
kang srênggara apait gêndhis
dhuh mirahe pun kakang
kêng asih ing kakung
apsamanira kusuma
dening dasih kêlamèn dènnya ngulati
ing sang asor

supraba


witne ingsun rêkendra ta yayi
rasa-rasa yèn darbea yogwa
kabyatan ing gêng wirangrong
atilar praja nglangut
anrang baya nêmah kaswasih
ketang sihira nimas
guruning wong ayu
ing mangke têmah pêpanggya
pasrah jiwa pun kakang sumiwèng rêsmi
lila tadhah dêduka


sang kusuma sumawur ing èsthi
kapratisthan lêngêsing asmara
sumiram mawur rungrume
rèhning tikswara rampung
kêpagutan drêsing mêmanis
pamurtirèng kalangyan
ing swang campur madu
yangyang pudya winartama
pangrubasèng dirèng yudyayaning sandi
drês rênaning kusuma


kunêng ingkang manguswèng onêng sih
kawarnaa Radèn Astracapa
lan Astradana Rahadèn
lami samya wulangun
dhatêng arinira sang aji
tur angsring ujung tingal
radèn kalih wau
ugi wus kapadhan cipta
carêming tyas kênyatan ing solah liring
pikate mangun brôngta


ya ta rêmbagan satriya kalih
arsa nêmpuh byat malêbèng pura
nênungkul ing jêng sang katong
gilig dyan kalih wau
gya malumpat jroning capuri
kêng purnama sumilak
radyan lampahipun
mlipir yoming papêthetan
wus kawawas pêrnahnya sang dyah kêkalih
ririh pinarêpêkan


radyan singlon mèpèd ampingan wit
nilingakên dènnya rêraosan
ngandika Sang Dyah Têgaron
lah Wrêdeya riningsun
sun wis lawas durung mangêrti
Si Kuda Astracapa
apa dunungipun
kang dèn wêdanani apa
ari matur kakang bok pamirêng  

  mami
Undhakan Astracapa


mêdanani miji lawan ngampil
sarta niyaga pasindhèn dhalang
malih nêbda Dyah Têgaron
apa bisa puniku
amarangi ing tumbak kêris
sênajan ta bisoa
sun duga ing kalbu
yèn lagi marangi tumbak
lamun ana wong wadon liwat amêsthi
kabêlèr tanganira


jêr yèn dulu wong wadon ngluwihi
panglirike lir kucing tumingal
ing tikus kudu môngsa ge
ingsun nèng ngarsa prabu
yèn wong ika dipun timbali
liringe tan pêsaja
lir mêcahna bathuk
nambungi Nyai Tarimah
gusti lêrês sêbda paduka sang dèwi
mila Dyan Astracapa


langkung lèmèrira dhatêng èstri
datan kenging mancêning kewala
tan sampun ing pangarahe
mring kawula sih langkung
angsring-angsring dèn pêparingi
priksa abdi paduka
tan wus yèn dêdangu
amba sayah nyaurana
barang-barang lèjême tan mêsajani
mèsêm sang dyah miarsa


Rêtna Têgaron ngandika malih
yayi Wêrdeya Si Astradana
kaya ngapa pawartane
matur sang kusuma yu
lah kakang bok ingkang satunggil
nênggih pun Astradana
mêdanani wau
gamêl sêrati kêmasan
myang patehan tuwin panakawan alit
tan sanès lèmèrira


malah kaduk sêmbrananing ati
lamun anglirik dhatêng kawula
kadya bêdhahna kêmbêne
bok Guledhag sumambung
pan alêrês sêbda sang dèwi
punapa ingkang raka
nguthuhnya ing kalbu
luhung Radèn Astracapa
namung dhatêng pawèstri  

  ingkang nglangkungi
lamun Dyan Astradana


dalah dhatêng priya ingkang sigit
inggih rêmên angsring gêgonjakan
pramila sugih mijine
wontên rare wêwalu
pinilihan kang dhandhing-dhandhing
kang cêmêng tuwin jênar
bambang awak ngrayung
sêdene dhatêng wanita
datan tampik najan sampun luwas gêtih
ugêr ayu pan arsa


sangêt-sangêt panguthuhing galih
radèn kalih wrin dènnya rêrasan
gumujêng gêgêt lathine
sang dyah malih nêbda rum
yayi dèwi ingsun pêpikir
apa wani mêlbua
wong roro puniku
anrang sêsikuning nata
Dyah Wêrdeya aturnya mêthuki galih
kakang bok ulun duga


lêrêsira purun labuh pati
saupami batên mêngkatêna
eman-eman ing baguse
tan purun takêr marus
lah bok sampun sok nglirik-lirik
damêlipun punapa
tan mrih wêkasipun
ya ta radyan kalihira
saya datan sêrônta raosing galih
dhèhèm sarêng ngatingal


langkung kagèt sang rêtna kêkalih
sami jumênêng apalingkuran
maras-maras sênêng wonge
sang dyah nulya sinambut
sowang-sowang raka lan rayi
pinondhong ngayang-ayang
tan osik sang bagus
gya binêktèng pêsarean
Radèn Astracapa mring raka sru tan wrin
Radèn Cakranêgara


lamun wontên sajroning jinêm-mrik
akalihan Dyah Citralangênan
arsa lumêbêt karsane
ya ta sinapa gupuh
dhatêng raka sêbdanira ris
sapa iku nèng jaba
kang arsa malêbu
sru kagèt Dyan Astracapa
datan samar lamun kang raka Dyan Panji
pan wus dinugèng driya


lamu-kang sêbage tindhihira
Radèn Arya Sinjanglaga
Kya Paningron malihira
lawan Kya Ngrawitsupatra
sami mangku gangsal sasra
Maesa Tankungkih Radyan 
nindhihi saperangira
miranti apartisara

wau Rahadèn Maesa
Jayèngkewuh mangku wadya
myang Radèn Jayèngantaka
Radèn Maesa Jêladra
sami ngirid gangsal sasra
wusira sami sumêkta
gya daut sangking jro kitha
muntab pan kadi hèrnawa

kang dadya cucuking yuda
Rahadèn Jayèngantaka
dupi praptèng jawi praja
mulat baris ing Magada
wus aglar ing ara-ara
anggênggêng lir tasik bêna
sigra dhèdhèr gêlar tata
mungsuh rowang aprayitna

wong sabrang gêrgut tandangnya
wus rinakit barisira
ingaran dirada mêta
kang môngka têlalenira
Raja Ngambon lan ing Dhayak
gadhingnya Butun Narendra
lawan ing Lipuru Raja
sawadyanira gambira

Sang Prabu Kraèng Pragora
dadya pênjawat ing kanan
sabala asura sara
Rajèng Bugis munggèng kiwa
saha wadya wingkridita
môngka sirah Sri Madhêndha
sabala sumrêg gambira
kang dadya awaking gêlar

Sang Prabu Suraprêmuja
ngêdhangkrang anèng matêngga
sinungsungan kartas jênar
kinubêng para prawira
tan sanès Sri Pujangkara
munggèng èsthi songsong pita
kang sami dèn ônta-ônta
tan lyan Dyan Cakranêgara

wadya gung ing Bauwarna
garudha nglayang glarira
kang minôngka cucukira
Rahadèn Jayèngantaka
sabala lir saradula
dene kang minôngka dhadha
Dêmang Pangrawitsupatra
lan Paningron sêbalanya

Maesa Jêladri Radyan
kang dadya suwiwi kanan
Dyan Jayèngkewuh minôngka
suwiwi kering sabala
Maesa Tankungkih Radyan
sawadyanya dadya sirah
lawan Radèn Sinjanglaga
Jêng Radyan Cakranêgara

kang môngka awaking gêlar
kinare wadya pratistha
munggèng kuda dhawuk seta
wasta kyai endracapa
songsong gilap tunggul rêtna
lir arsunaba tumiba
urub prabaning sumbaga
wimbuh sênêning ujwala

nêlahi ing ranagona
surêm kênyaring radetya
sirna kamanungsanira
Jêng Radèn Cakranêgara
kadi Sang Ywang Girinata
tumêdhak langlang buwana
enggar manahing kuswala
ngandêl senapati dibya

yèn tinimbang mêngsahira
jitus tandhinging ayuda
prandene ngênting suranya
prabawaning senapatya
tan wangwang tandhing sumêngka
kadya rinowang ing dewa
parêpat kalih tan pisah
wau Kya Jêksanêgara

minôngka buntuting gêlar
sawadya rumêksèng wuntat
yèn wontên cidraning mêngsah
lan ngrêksèng pêkakasing prang
wusnya sami tata gêlar
mungsuh rowang sarêng nrajang
Rahadèn Jayèngantaka
nrêg wadya tan gumingsira

wadyèng sabrang mariyêmira pinasang
suwidak barêng muni
wadya Bauwarna
sinungsun kêng gurnada
lir gêlap sakêthi tarik
angrok gumêntar
kadya ngrubuhna langit

cucuk dhadha têlale myang kering kanan
parêng anêmpuh wani
gêdêr magênturan
tinggar lir ardi bêntar
kêng kokap aglap nglimputi
gagap-gagapan
tan ana kêng gumingsir

long-linongan mungsuh rowang tan ingetang
kang sura murang-muring
miring-miring manrang
nurung  mangawur tinggar
saya akathah kêng kanin
mimis lir jawah
maawun-awun agni

gutuk api ting calarot kadi kilat
sumiyut angênèni
saya kèh papêjah
mungsuh rowang gêlasah
pêpetaran gênti ngisis
sikêpaning prang
murub katiban mimis

payung dwaja lêlayu pêdhot manglayang
lir kuwung tibèng siti
wahana kèh pêjah
turôngga liman unta
mariyêm kèh magok sami
mungsuh lan rowang
tan ana kêng gumingsir

wadyèng sabrang dhasare mangrobi lawan
tan pêjah tan kêtawis
wadya Bauwarna
kathah têguh yuwana
prabawaning senapati
sinihan dewa
yèn ta aja winong sih

ing jawata tan nganti satêngah êjam
rusaking baris jawi
dèn urugi tinggar
rèh sru karoban lawan
sudibyaning senapati
panggah ing aprang
wadya ing Bauwarni

tinggar pêjah caruk watang lêmbing pêdhang
limpung nênggala piling
bêdhama côndrasa
slirik bodhik myang dhêndha
kêng surak angrok mêlingi
ramya gumêntar
têmpuhing astra siring

ting carêngkling kumêngsring kêmprang gumênjrang
kumêpruk dhêndha tangkis
ana sêsangkuhan
wênèh papor-poporan
lyan gêlut banting-binanting
cêngkah-cinêngkah
jambak-jinambak untir

mungsuh rowang saya akathah kêng pêjah
mèh sadhêngkul kang gêtih
jêbog kèlês ing prang
kang sura têkên watang
wangke lir babadan pacing
wadya Maguwa
prangira tan ngudhili

ingkang wau langkung ngrobi tandhingira
mangkya wus timbang jurit
wit wadya Ngurawan
kathah timbuling braja
wong sabrang gamoh kang kulit
dadya rame prang
sura ungkih-ingukih

Radèn Jayèngantaka manêngah ing prang
sabala ngamuk wani
Sri Ngambon ing Dhayak
kalindhih yudanira
sêmpal têlalening baris
mawur sumêbyar
Rajèng Butun pêpulih

myang Lipuru mangamuk sabala galak
Dêmang Supatrangrawit
lan Paningron mapag
sawadya ramya ing prang
kuciwa Supatrangrawit
Paningron miwah
Dyan Maesa Tankungkih

tulung ing prang miyak bala anêrajang
nèng kuda sikêp biring
kang sinêrang gêmpang
wadya nututi nêngah
têmpuh lan wong Butun jurit
Lipuru miwah
Sinjanglaga sang pêkik


arsa nêngah miris mulat bangke kathah
dadya namung kêng dasih
pinêlak manunjang
wênèh binuntar watang
sangkut lan wong Butun titih
Rajèng Mêkasar
mulat wadya kalindhih


langkung duka gya mangsah lan andêlira
pra ajidan tan têbih
sawidak nèng kuda
nèng sabrang wus kasosra
tanpa lapak yèn ajurit
pasêr sikêpnya
lyan tawok langkung mandi


nêngah ing prang nêmpuh kang suwiwi kanan
Dyan Maesa Jêladri
balanya kèh pêjah
dèn amuk Sri Mêkasar
Sang Kraèng Pragora Aji
nirbayèng laga
sikêp pêdhang nèng wajik


singa ingkang katêrajang anggêlasah
Dyan Maesa Jêladri
bramantya kotbuta
mangsah nglancangi bala
dharat mamuk ngobrak-abrik
mung karo asta
nêndhang jagur babarji


apuyêngan wong Mêkasar bubar-bubar
kang magok angêmasi
Si Kraèng Pragora
bêndu mapulih yuda
andêl suwidak ngêbyuki
ing Dyan Maesa
Jêladri datan osik


pasêr tawok tan ana ingkang tumama
saya wringut sang pêkik
nyandhak maryêm sigra  

  
kinarya mupuh mêngsah
dhêndha maryêm mobat-mabit
andêl suwidak
gêlasah jur wor siti


têkan kudanira sami tugêl sêmpal
Dyan Maesa Jêladri
langkung bêk sarosa
wus kawuron ing yuda
Sang Kraèng Pragora Aji
langkung bramantya
wadyanira sirnanting


ngêtab kuda dyan arsa sinambêr pêdhang
Dyan Mae Jêladri
kêbat ngikal dhêndha
sinabêt Sri Mêkasar
kêng kuda rêmak ngêmasi
nata malumpat
ngikal pêdhang mawêngis


Dyan Maesa Jêladri sinabêt pêdhang
wanti-wanti tan busik
tikêl kêng mastaran
musthi pistul kandhutan
kêng mimis kêncona katri
radyan sinipat
kêng jaja datan titis


mimis luluh nèng pêrnaja kadi bintang
ebat Mêkasar Aji
Dyan Mesa Jêladrya
solah dhêndha gurnada
jinangkah sri narapati
winaglut sigra
Kraèng Pragora kuntit


sru binanting ing kisma datan gulawat
jaja ingidêk wanti
kêng sirah tinêndhang
Sri Mkasar wus pêjah
supit kering wus wèr jurit
Bugis Narendra
lan Radèn Jayèngwèsthi


wadya Bugis wus kathah longe kang pêjah
lyan mundur sami kanin
kantun wolung dasa
sami tos gêgangsingan
binêrêg mangamuk wani
wong Bauwarna
sosrah mawur kêng baris


Dyan Maesa Jayèngkewuh sru bramantya
mangsah nglancangi dasih
mangamuk lir yêksa
dèn êbyuk nora kewran
rinampog ing ganjur lêmbing
datan rinasa
malês dhupak ambithi


kasulayah wadya Bugis kathah pêjah
lyan sinikut kapilis
ngrênggut driwa pêgat  

  
lir Radèn Gathutkaca
giris sakarining lalis
mirut mêlarat
Mraja Dhaèng Maluwi


krora mangkrak amêncak ngikal talêmpak
Rahadèn Jayèngwèsthi
mawanti tinumbak
kang jaja nora kenjak
jinangkah Sang Rajèng Bugis
muka tinêpak
kapisanan wus lalis


kang pênjawat kanan kering sirna gêmpang
Dyan Maesa Tankungkih
Dyan Jayèngantaka
sarêng angantêp yuda
Rajèng Dhayak Butun tuwin
Lipuru Nata
sampun samya ngêmasi


dening Radèn Maesa Jayèngantaka
Dyan Maesa Tankungkih
wadyèng sabrang sosrah
dèn amuk wong Ngurawan
undurnya anganan ngering
dening kapêlak
Sang Madhêndha Nêrpati


baris sabrang sêdasa mliyun wêtahnya
ing mangkya sêtun kari
kalih mliyun kirang
wadyèng Jawi kêng gêmpang
sêtun salêksa gêng alit
Rajèng Madhêndha
Magada langkung runtik


mulat wadya ing Maguwa karisakan
ketang lingsêming galih
mring Sang Sri Kêlana
merang lamun uripa
yèn tan bêdhah Bauwarni
sang kalih raja
gya anrêgakên dasih


sarêng mangsah wadya Madhêndha Magada
rame malih kang jurit
asêrang-sinêrang
Radyan Cakranêgara
sing wuri nrêgakên dasih
gumulung ing prang
gambuh wong Bauwarni


Gambuh
têmpuh prasami purun
wêntus pêdhang gada ganjur
limpung kunta nênggala côndrasa piling
lintang ramening apupuh
brêg-binrêg mangukih layon


wadyèng Madhêndha gêrgut
sru binrêg ing sang aprabu  

  
saya nunjang tan ana angeman pati
wong Jawa tadhah ing pupuh
mungsuh rowang kathah layon


dhêdhêl ngarsa wuri byuk
pêpati-pati atumpuk
wêwukiran saengga babadan pacing
Cakranêgara sang bagus
langkung bramantyaning batos


mulat wadya kèh lampus
gya ngêtab turôngga mamprung
musthi têmbung prabawa praneda gusthi
nrutus mêngsah glasah sumyur
cinamêthi sirah pagog


kinêmbulan tan wiguh
radyan sakudanya têguh
tusan ewon kang pêjah dening sang pêkik
rinampêd pangamukipun
kêng wadya nututi manrod


ing yuda saya kiwul
pra kadeyan nungkêb ngêbyuk
saha bala anunjang sing kanan kering
myang ki patih marsèng ngayun
sawadya mangamuk galong


kunêng kang rame pupuh
Dyan Brajanata winuwus
kang ngulati kang rayi Dyan Kêrtapati
lampahira mangke rawuh
nagri Ngurawan sang anom


duk wrin swaraning pupuh
sinêrang ing tindakipun
kang kacipta mung wêlingira sang rêsi
Pandhita Sampora gunung
kinèn nrombol ing palugon


tansah kapêrgok wau
undurnya kang sami tatu
ting balacor ana kang pêjah ing margi
wadya sabrang kêng kapêthuk
radyan angênting têtakon


kêng dadya rowang mungsuh
duk wêspaos jarwanipun
Dyan Prabôngsa arsa anglambung sing kering
Sri Magada kang dèn rundhuk
sabala angatos-atos


sêmana Sang Aprabu
Madhêndha kesisan wadu
pan dèn amuk ing Radèn Cakranêgari
tumpês kèlês wadya gisus
mung kantun sèkêt wadya tos


Sang Sri Magada Prabu
mulat kêng paman sang prabu  

  
ing Madhêndha nglela kesisan ing dasih
drêg wadya arsa têtulung
Dyan Nila Prabôngsa gupoh


mangsah sawadya nêmpuh
kagèt wong Magada sumyur
bilulungan dèn amuk sangking ing kering
akathah tatu myang lampus
mapulih-pulih kapêngkok


wadyèng Jênggala gêrgut
lir yêksa pangamukipun
Radèn Brajanata mangsah ngobrak-abrik
myang rayi catur asêngkud
nigas mancas nêndhang jatos


kinêmbulan tan wiguh| putra Jênggala atêguh-têguh
sêbalanya wolung dasa sura sêkti
wadya Magada samliyun
sosrah dèn amuk kèh layon


sangking kagèt gung wadu
tinugêl ing lampahipun
sru kapêngkok akiwul-kiwul kêtangsil
tusan ewon ingkang lampus
lyan caruk padha rowang wor


dadya dhadhal lumayu
sisaning pati sumawur
Sri Magada bêndu katunjanging dasih
matêngganira agrupyuk
mung wadya sèkêt kang magok


tindak sêntona sagung
tan oncat sumêdya labuh
wadyanira Rahadèn Panji Tohpati
mung kalih kêng nandhang tatu
lan kuda kathah kang layon


tan kandhêg pamukipun
sabala akuthah marus
Sri Magada panggah tan nêdya gumingsir
sawadya sèkêt gumulung
rame têmpuhing palugon


Surapramuja Prabu
mangsah anglancangi wadu
mandhi gada pratistha swandana èsthi
DyanTohpati marsèng ngayun
têdhak sing kuda tan alon


amandhi bindi mungguh
sêdya rarêmponing pupuh
kêng para ri myang wadya gêrbêg ing wuri
panggya Sang Magada Prabu
asru sêbdane sang katong



prajurit saparanmu
cidrèng prang atambung laku
kaya dudu prawira nênungkul jurit
Dyan Brajanata nêbda sru
sira atakon maring ngong


sun putrane Sang Prabu
Jênggalamanik praja gung
atmajane kaponakan paman aji
Ngurawan dene ran ingsun
Panji Tohpati Sang Katong


lah sira saparanmu
paran sêdyanira pupuh
sru ngandika Sang Surapramuja Aji
ingsun ing Magada Prabu
Surapramuja ran ingong


ingsun ngrêbasèng pupuh
ngrêbut putrane sang prabu
Dyah Kumuda yèn mêngkono sira ugi
pranyata trubusing satru
numbras silib ing palugon


pamanira sang prabu
luwih-luwih cidranipun
sandi tarub yêktine miranti jurit
mintra sraya prajurit tus
kaya dudu tingkah katong


Dyan Brajanata bêndu
ngikal bindi sigra nêmpuh
Sri Magada sinabêt kang ponang èsthi
kumbaning dirada rêmuk
liman pêjah sang akatong


mlumpat sru kurdhanipun
mutêr gada nrajang gupuh
Dyan Tohpati prayitna atangkis bindi
parêng wêntusira murub
rame ujung dhêndha karo


wadya surak nèng pungkur
kang yuda sami kyatipun
dangu jangkah-jinangkah tan nguciwani
yèn liwat pamupuhipun
tibêng kisma bumi gênjot


yèn nuju dhêndha wêntus
mubalkên dahana murub
najan nêmpuh sarira tan ana osik
tuhu sami dibyanipun
dangu-dangu sang akatong


sayah pênangkisipun
kasliring nulya pinupuh
astanira rêntah gadanira aglis
winuwung sirah pinupuh
jungkêl ing kisma sang katong


kêng wadyarsa têtulung
gêpah wong Jênggala ngêbyuk
miwah radèn catur mangamuk mangungkih
wong Magada sèkêt gisus
sami tatu jaja kang wong



Surapramuja Prabu
lêstari pralayèng pupuh
pêjah dening Rahadèn Panji Tohpati
wau Sang Madhêndha Prabu
wadyanya wus kathah layon


dene ing pamukipun
Cakranêgara Tumênggung
sakadangnya myang wadya ing Bauwarni
saya ngrobi tandhingipun
mawut sasisaning layon


wadyèng Madhêndha sumyur
giris myat ing pamukipun
Radèn Cakranêgara anggêgilani
tan kanti indha gung wadu
cinamêthi sirah pagog


myang kadeyan agêrgut
têtumpêsan kang dèn amuk
wong Madhêndha salêksa wus sirna gusis
kantun wadya patang puluh
tan nêdya gingsir palugon


tan pisah gustènipun
Sang Sri Pujangkara Prabu
langkung duka dèn angkus kang ponang èsthi
mindha gada Sang Aprabu
Dyan Cakranêgara gupoh


nyamêthi kudanipun
wus panggih lawan sang prabu
kras ngandika Sang Pujangkara Nêrpati
lah ta sapa sira bagus
kang mapagakên yudèngong


kêmaki sira kuncung
anênggulang lakuningsun
Radèn Cakranêgara sêbdanya wêngis
aja tambuh iya ingsun
srayèng nata asmarandon


Asmaradana
kang pinutra danu mami
rinêngga Raja Mênggala
senapatining palugon
têngran Dyan Cakranêgara
kinudang nyirnakêna
wong sabrang sêdayanipun
sêka ing nêgara Jawa


lah sira sapa wêwangi
apa Si Jayapamuja
ratu sabrang panggêdhene
nêbda kras Rajèng Madhêndha
sun dudu Sri Kêlana
pan kapêrnah pamanipun
pilungguh nagri Madhêndha


ngran Pujangkara Nêrpati
ingsun kang

kinarya wawrat
nèng sabrang tanpa tandhinge
kalingane babo sira
srayane wong Ngurawan
dene cilik klumar-klumur
atotmu rêga rong gobang


de sira luwih kêmaki
gêlêm dèn pinta sêraya
andhadhani ing palugon
mungsuh lan Prabu Maguwa
bangêt datanpa ngrasa
dumèh wadyèngsun wus gêmpur
sira gêdhe atinira


lamun ingsun mêksih urip
tangèh dhadhaling barisan
kaya tan têkèng ngarsane
anak prabu ing Maguwa
sun eman babo sira
mapagakên yudaningsun
pêsthi sira nora nôngga


ngur nututa mumpung urip
ulungna putri Ngurawan
awêl lamun têkèng layon
bagus anom warnanira
sira anèng Maguwa
baya dèn sihi sang prabu
kinarya dhidhêkamira


langkung bramantya sang pêkik
asru dènira ngandika
ora talah sira rajèng
ingsun sira kon nutututa
dene luwih dupara
dene ing pakaryaningsun
sêdya mungsuh wong Maguwa


balane wuwuha maning
ngêbêkana Bauwarna
yèn sun rinêksèng dewane
tan ulap tandhing ayuda
utawa kaya sira
bisoa rupa sapuluh
tan nêja oncat ing rana


9 bramantya sri narapati
gya ngikal gada bisana
radyan winuwung karsane
sangking luhuring dirada
tinangkis ing praneda
kêng gada rêntah sang prabu
saya sangêt kurdhanira


gya nyandhak panuwak karbin
mimis kêncona sinandhang
radyan sinipat jajane
tan gigrig wulu salômba
punglu luluh

nèng jaja
mêwahi ridêr amungguh
dinulu agêbyar-gêbyar


Sri Madhêndha èsmu miris
mulat Dyan Cakranêgara
gya ingangkus dipanggane
dyan arsa rinênjah ngliman
kudanira kinêtab
midêr ngubêngi sang prabu
kewran Sang Sri Pujangkara


èsmu kapêngkok sang pêkik
kudarsa tinunjang gajah
gya sinabêt kang têlale
myang gadhingira jur rantas
nglumba ponang matêngga
kuntal Sri Madhêndha dhawuh
nèng kisma aburangkangan


tinututan dèn camêthi
kêng sirah crah kapisanan
ngolang-ngaling diradane
nulya rinampog ing kathah
kang liman sampun pêjah
wong Madhêndha kantunipun
ngamuk sampun kêtadhahan


dening wadya Bauwarni
tumpês jalma kawan dasa
gusis wong sabrang sagunge
sisaning pati lumajar
mring wana jurang arga
wênèh mring barisan agung
pêsanggrahaning muara


wadyabala Bauwarni
kathah dènira bêbandhang
tênapi parpat kalihe
Ki Wanèngbukti Kaladan
bungah sami jêjarah
tuhu unggul yudanipun
Rahadyan Cakranêgara


Kya Jêksanêgara Patih
lumajêng mêrpêki sigra
Radyan Cakranêgarane
miwah Radèn Sinjanglaga
sami têdhak sing kuda
rêrangkulan tiganipun
tan nyona mêngsah sirnanya


ki patih èngêt ing galih
mêngsah kang nèng wuri pisan
tan ana wêruh dhadhale
sêmana sami tumingal
wontên baris tan obah
sakêdhik lir dede mungsuh
ki patih nulya utusan


Ki Dêmang Supatrangrawit
numpak kuda nandêr sigra
amriksa 

  baris kêng katon
duk ragi cêlak lampahnya
sapandêlêng dohira
tan samar paningalipun
lamun Radèn Brajanata


putra ing Jênggalamanik
tan nganti tumrun sing kuda
gya nulak nandêr lampahe
prapta pêrnahing ki patya
tumrun sangking turôngga
matur sarèhirèng ngutus
mriksa baris kêng katingal


lamun Dyan Panji Tohpati
lan kadang sawadyanira
kya patih duk wrin ature
yèn Radèn Nila Prabôngsa
pan wus dinugèng driya
kang têtulung ing apupuh
ngrisak baris kang sapôntha


pêpangkonira sang aji
Mahraja Surapramuja
myang sang nata wus tan katon
ugi pralayèng ayuda
dening Dyan Brajanata
sukèng tyas kang prawara nung
sami andugi mangkana


nulya ki rêkyana patih
miwah Radèn Sinjanglaga
lawan Ki Dêmang Paningron
myang Ki Angrawitsupatra
sami mêrpêki sigra
Dyan Tohpati tilar wadu
gêgancangan munggèng kuda


tan dangu anulya prapti
pêrnahing Dyan Brajanata
sami tumrun sing kuda ge
lumajêng dupi pêpanggya
Radèn Nila Prabôngsa
gêpah prasami rinangkul
ketang onênging wêrdaya


kêgagas rêntênging nagri
praptaning kang parangmuka
ki patih alon dêlinge
anggèr Radèn Brajanata
pun bapa datan nyana
kêpanggih madyaning pupuh
sokur sèwu jêng paduka


rawuh atêtulung jurit
sampuna paduka prapta
dangu kang mêngsah dhadhale
dening langkung agêngira
punika dèrèng paja
pêngangênging ratunipun
dèrèng obah barisira


kang sampun kasor ing jurit
sêtun saparagangsalan
ing wingking langkung kathahe
mila pamanta sang nata
têmah aminta sraya
sangking wangsiting dewa 

  gung
têngran Wasi Madubrôngta


mangkya ginanjar lêlinggih
wasta Dyan Cakranêgara
dadya bupati mijine
sarta ingakên atmaja
na anggèr jêng paduka
paran purwa wêkasipun
rawuh wontên Bauwarna


marêngi têmpuhing jurit
ngandika Dyan Brajanata
paman manira purwane
prapta nagri ing Ngurawan
dhapur ngupaya kadang
pun yayi mas Marabangun
kesah sing nagri Jênggala


kendranya margi ngulati
garwane Côndrakirana
lami manira ngupados
angsal têdahing pandhita
kinèn mring Bauwarna
cinêtha wontên prang agung
ngong kinèn nrombol ing yuda


punika kêpanggih mami
lan yayi Gagakpêrnala
wusana tan wontên katon
pun yayi mas dhawuh marma
punapa ta cidroa
pandhita kang angsung tuduh
ngungun Ki Jêksanêgara


myarsèng jarwa Dyan Tohpati
wêkasan alon turira
yèn mêngkatên lah jêng anggèr
prayogi dèn antosêna
pitêdahing pandhita
dene wontên yêktosipun
ngriki lagya bitutama


mênawi ta benjing ugi
bilih mêdalipun Klana
wontên madyaning palugon
kêpanggih rayi paduka
Dyan Panji Rawisrêngga
dèrèng dugi lampahipun
mêngsah wingking saya awrat


dene ing mangke sang pêkik
kawula aturi sowan
ing pamanta jêng sang katong
mendah sukaning sang nata
anggèr paduka prapta
lagya wontên mêngsah agung
saya asrêp ing wêrdaya


srayanya tan nguciwani
wêwah jêng paduka radyan
ugi wus têrtib laire
rumêksa ing Bauwarna
lan lèjêming wong sabrang
tan ngamung ngangkah Dyah Ayu
Kumuda putra srinata


Sinom
milarsa ngrata rat Jawa
bêbuka anglamar 

  putri
pun Kêlana Sewandana
nèng sabrang datanpa tandhing
yèn tamtu angsal putri
dènnya ngrèh sinangkan ngalus
pinawong pasobatan
lamun panglamar tinampik
pan wêspaos anggèr sêpiyun kawula


tuhu arsa ngrêbasèng prang
kang wadya dèn sumêktani
untabe kadi samodra
ngèbêki ing pasir wukir
cacahirèng prajurit
nênggih kawan dasa mliyun
dene kang sampun gêmpang
sêdaya mliyun gêng alit
kèhing nagri sêdaya wus tinêlikan


Singasari myang ing Daha
tênapi Jênggalamanik
èwêd gampile ing papan
kathah kêdhiking prajurit
malah pamirêng mami
yèn Ngurawan sampun gêmpur
laju dhatêng Jênggala
kang badhe rinurah jurit
lah sumôngga anggèr sowan ing sang nata


lan panggih rayi paduka
Cakranêgara sang pêkik
dirèng wus manjing sudara
sêtya tuhunya nglangkungi
tan wigih labuh pati
anggèr paduka sang bagus
kang mugi nimbangana
anggêping pamanta aji
dhatêng Radèn Tumênggung Cakranêgara


wau Dyan Nila Prabôngsa
duk wrin jarwaning kya patih
lamun Sang Prabu Maguwa
sêdyarsa ngrata rat Jawi
talingan lir sinêbit
kudya ge anglanggar pupuh
dhatêng pakuwonira
ngandika mring kyana patih
paman Jêksanêgara gampil ing benjang


sowan jêng paman narendra
yèn wus kantênan ing jurit
kang dadya raosing manah
ardane pun Klana Aji
arsa ngradin ngrat Jawi
dening langkung kumapurun
manirarsa panggiha
kewala lawan pun yayi
putra angkat Tumênggung Cakranêgara



jêr punika wakilira
paman Aji Bauwarni
ambarsa giligkên rêmbag
ajêng unduring ajurit
suka ing tyas kya patih
rumajong karsa sang bagus
ya ta sami lumampah
tan dangu anulya prapti
pêpanggihan lan Radèn Cakranêgara


kumêpyur ing tyas duk mulat
wau Radèn Wanagiri
dhatêng Dyan Cakranêgara
adangu liningling-lingling
gajêg-gajêg kang rayi
Radèn Putra Marabangun
gajêg sanès satriya
pasmon lan subawa salin
sêjatine sinulap mring sang pandhita


Bêgawan Sidikpêrmana
dadya pangling gunging ngèksi
miwah dhatêng Radèn Punta-
pêrtala miruta buntit
samya kilap ing warni
têmah Dyan Tohpati mangu
mênggah arsa ngrangkula
kandhêg kacaryan ningali
manglêmbana mring Radèn Cakranêgara


mèstu pênganggêping nata
ingangkat putra pangarsi
dènira apêpanggihan
dèrèng sami tata linggih
wontên madyaning jurit
wusirèng jêjarwa putus
saha apirêmbagan
pratikêlirèng ajurit
nulya nitih kuda arsa mêsanggrahan


aturing rêkyana patya
ingaturan angêbrêki
pêsanggrahaning Magada
tumurut kang para siwi
daut sakuswa latri
sangking pabaratan kêbut
kasaput latri tandya
mênggah angupaya margi
ing saparan-paran mung mayid lawan rah


turôngga ngancik bêbathang
lyan wadya kaborang kêris
prandene datan rinasa
wus wiyah wong mênang jurit
atuwuk tanpa bukti
sêsakit têdhak tan ketung
sangking egaring manah
wulan purnama

marêngi
pan sumilak padhange kadi raina


ki patih sampun utusan
tur uningèng sri bupati
ing sasaniskarèng lampah
unggulira ing ajurit
arja risaking dasih
tanapi sarawuhipun
Radèn Nila Prabôngsa
sang nata suka ing galih
amiarsa kang putra unggul ing yuda


ya ta Dyan Cakranêgara
miwah Dyan Panji Tohpati
rawuh pakuwon Magada
sabala laju ngêbrêki
kiranging gyaning dasih
bêlabar mring dhusun-dhusun
wau laju kumpulan
pra anung nèng pôncaniti
angandika Tumênggung Cakranêgara


kakang mas Nila Prabôngsa
paran prayogining jurit
punapa nglanggar ing aprang
paran ta tadhahing jurit
ngandika Dyan Tohpati
yayi mas lamun pênuju
prayogi anglaraga
dening karoban ing tandhing
bilih kuwur wadya kadhinginan lampah


sanès yayi lamun minggah
gêrgut saute gung dasih
tan ngetang tandhing sumêngka
langkung-langkung kang tatindhih
wegya ngangsahkên jurit
kalêrêsan gêlaripun
kadya kang wus kêlakyan
tumpêse baris kang ngarsi
lamun lêrês ing lampah mayaring aprang


ya ta wus dadi kang rêmbag
suka pra anung miarsi
gêndhingnya Dyan Brajanata
tamtu badhe nglanggar jurit
anulya bujana tri
kêmbul kêng para nung-anung
meja kursi wus gumlar
pêkakas panggihan sami
agêmira Sang Prabu Surapêrmuja


bupati sapanginggilnya
kêng ngladosi pista sami
ngênting sukaning wêrdaya
kang gêndhing munya angrangin
wusnya luwaran sami
jam kalih ing wancènipun
Radyan Cakranêgara
bubarira

dhahar larih
pan kèngêtan onêngira mring kang garwa


Kusuma Côndrakirana
kang winayang ing dewa di
lami pisah tanpa krana
radyan arsa lampah sandi
mring kuwunira aji
Sang Kêlana Maha Prabu
lan parpat kalihira
Ki Kaladan Wanèngbukti
laju tindakira Dyan Cakranêgara


kunêng ingkang sêdya nukma
kocap kang tansah gêng kingkin
Kusuma Citralangênan
nèng pura kuwu pasisir
atajin dhahar guling
mêmuja mring dewanipun
luwarnya sing sungkawa
panggiha kang gurunadi
narpaputra Radèn Panji Rawisrêngga


salaminira sang rêtna
kacakup dhatêng sang aji
tangèh arsa cinêlakan
yêkti pinlaur ngêmasi
ping kalih dèn pêrpêki
sang dyah narik patrêmipun
sang nata mulat mênggah
dhasar kenging prabawa di
sabên nêdya mubêng panoning narendra


dadyèsmu miris ing driya
narpa kang tansah ginalih
mung ubayaning sang rêtna
dènira arsa ngladosi
yèn wus dèn maru ing sih
lan Dyah Kumuda Sang Ayu
tansah nganti sang nata
bêdhahe sing Bauwarni
lampahira kang pra raja ngrurah kitha


Sang Dyah Têgaron Wêrdeya
kang tansah kinèn ngladosi
wau Sang Citralangênan
tan pêgat amuja brangti
dadya sang dyah kêkalih
mung têngga nèng jawi pintu
pan sinambi mêmaca
rêrêpèn kidung kêkawi
kang rinêngga dyan wêdana kalihira


Sang Dyah Têgaron èsthinya
Dyan Astracapa sang pêkik
Kusuma Rêtna Wêrdeya
kang dadya paraning brangti
Dyan Astradana nênggih
tansah rinênggèng kakidung
sang dyah wus sami jarwa
sêpuh nèm saeka kapti
gêgên pada lir rukma timbul ing toya


Maskumambang
Dyah Têgaron  

  cèthi juga kang binatin
ngran Biyang Tarimah
nate adol rakok wangi
kêmbul ing karya tan arja


Dyah Wêrdeya juga pawongan binatin
ngran Nyai Guledhag
nate laki soldhat pyonir
ajulig tingkah bosiyang


nora kurang mêmanis malah ngaduki
yèn marna rarênggan-
ira dyan wêdana kalih
wau Dyah Citralangênan


tansah anèng kamar amuja sêmèdi
angnir pôncadriya
ngrasuk wisesèng Suksma di
nêgês gaibing jawata


tan lyan minta panggih ing raka Dyan Panji
lami tarak brôngta
sarira nglayung nglalêntrih
kadi pêrdapa sinêmpal


ujwalanglong saya mimbuhi mêmanis
prabawèng sang rêtna
abantêr kang puja brangti
angênakakên prabawa


angin têdhuh mangkara duta mawanti
pakuwon Maguwa
dadya linud ing pagêring
mutah mising sakitira


kathah pêjah kang tan lina lami sakit 
kêdhik ingkang saras
prajurit maguwa tintrim
kathah atilar barisan


wong tri dasa mliyun mung kantun sêpalih
ingkang taksih saras
nyêpêng karbin milya baris
kampita kang para raja


kawarnaa kang manukma lampah sandi
Dyan Cakranêgara
lir dinulur ing dewa di
dindakira sampun prapta


sajawining pura pakuwon sang pêkik
sêksana malumpat
dhatêng sajroning capuri
cinangking ingkang parêpat


rawuh ing jro matêk limunan sang pêkik
pan sampun kawawas
pêrnahira sang rêtna di
pan arsa mindha jawata


saparêpatira tan ana kaèksi
sang raja pinutra
prapta gyaning  

  sang dyah kalih
rahadyan mèsêm ing driya


amiarsa rêrasanira sang dèwi
tan lyan kang dèn ucap
namung ingkang rayi-rayi
Dyan Undhakan Astracapa


juga ingkang dèn ginêm ing asmara di
Radèn Astradana
guyub kang pawongan sami
parpat kalih sukèng manah


amiarsa dongènging cèthi kêkalih
Dyan Cakranêgara
lumêbêt ing kamar aglis
sang rêtna tan ana wikan


namung gandanira kang anrus kadêling
kagèt sang kusuma
Sang Dyah Têgaron nêbda ris
lah yayi Rêtna Wêrdeya


ingsun mambu gônda luwih dening wangi
baya jin prayangan
kang tunggu ing kamar iki
srêbêding gônda mrik kongas


kaya dèn mênciri lopèndêr sathithik
baya kêng prayangan
anyalong mring toko angsring
umatur Sang Dyah Wêrdeya


lêrês kangbok wontên gônda anrus minging
dingarèn pranyata
sêmune anyalawadi
dangu-dangu sanès gônda


sapunika ambête lir wêdhus wiwi
baya jin bêgondhal
sang dyah tutup grana sami
miwah cèthi kalihira


kirig-kirig mithês irung kang pra cèthi
dènnya cinêlakan
dhatêng parêpat kêkalih
wimbuh ngêntut Ki Kaladan


Bok Tarimah binêkêm irung pinêndir
saya balukean
sru kêkêl parpat kêkalih
kesah nulya sami ngiwa


Bok Tarimah sasotira andruwili
jin kêna ing tulah
si pongkrang dipun rasani
malah êntute pinasang


sang dyah kalih gumujêng atutup lathi
Têgaron Sang Rêtna
pangandikanira manis
wis biyung aja

rinasan


Radèn Cakranêgara pan sampun prapti
ngarsaning sang rêtna
Citralangênan Sang Dèwi
kang tansah amuja brôngta


sang kusuma tan paja-paja udani
mring kang mindha dewa
tansah anungku sêmèdi
Rahadèn Cakranêgara


sarêng mulat sang dyah ingkang tarak brangti
tan samar ing driya
saèstu lamun kang rayi
Kusuma Côndrakirana


mênggah ngusap jaja tyas kadya rinujit
ciptaning wêrdaya
jagat dewa bêthara di
dhuh nah anggèr mirah ingwang


dene bangêt kaswarsa rusaking dhiri
tuhu nora cidra
Bêgawan Pêrmanasidik
nguni wangsite maringwang


pantês gustiningsun aduka mring mami
jêr sun kalêpatan
anganggêp wong adol nami
ngaku Dyah Côndrakirana


ya sênadyan mêngkono sun durung gingsir
tumimbanging trêsna
tan lyan mung sira wong kuning
kêng kacipta ing asmara


najan ngrasuk pakeyan pindha gupêrnir
sun sumiwèng tilam
lah ya sun gunjake dhingin
dyan nêbda mindha jawata


lah ta putuningsun kang nandhang kaswasih
apa sêdyanira
mamintèng dewa linuwih
dene wis luwih wibawa


krama ratu agung prakosa sinêkti
Sang Sri Sewandana
kratone kagiri-giri
yèn nêjoa ayu sira


warnanira sêjagad tan ana tandhing
kagèt sang kusuma
wontên swara kapiyarsi
gya mêdhar sêmèdinira


wus dinugi tinurunan dewa luwih
tumrun anoraga
umatur sarwi wotsari
hong yangyang siwah aboja


dewanirèng jawata kang maha murti
sumuruping netra
kang mindha dewa nêbda ris


hong nirdahna sirantuna


pinrasêbda sahasah amigênani
nini sun tarima
ambagèkakên mring mami
lah babo sira matura


marang ingsun apa sarasaning ati
sang dyah atur sêmbah
eyang kang langkung udani
patikbra saèsthi praya


nanging ulun tan paja-paja angimpi
puruna dèn garwa
mring pun Kêlana Nêrpati
kawula lampu pralaya


yèn tan panggih lawan gurunadi mami
suka têkèng lena
nêbda kang mindha dewa di
nini putri bênêr sira


iya apa kluwihaning bêthara di
yèn tan wruh kêng samar
jatine sira nèng ngriki
sêthithik wit pêputungan


lan lakimu putra ing Jênggalamanik
dirèng kaki putra
mèh kêna cobaning bumi
sinalimur ing paningal


ana èstri ngaku Sang Dyah Sêkartaji
kanggêp aturira
têmah sira angendrani
kacêkêl mring wong Maguwa


nanging bojonira kaki Kêrtapati
ing salunganira
têmah nusul angulati
nèng marga binegal baya


têkèng lena wit ngulati sira nini
ya ta sang kusuma
duk wrin kang raka wus lalis
gya mêrbêng mijil kang waspa


narik patrêm sang dyah arsa bela lalis
kêbat rajaputra
sang dyah rinangkul sing wuri
sarwi gunturi srêngkara


Dhandhanggula
saha ngrucat limunan sang pêkik
wau ingkang patrêm wus karêbat
sang rêtna nulya pinondhong
binêktèng jinêm-arum
kang srênggara apait gêndhis
dhuh mirahe pun kakang
kêng asih ing kakung
apsamanira kusuma
dening dasih kêlamèn dènnya ngulati
ing sang asor

supraba


witne ingsun rêkendra ta yayi
rasa-rasa yèn darbea yogwa
kabyatan ing gêng wirangrong
atilar praja nglangut
anrang baya nêmah kaswasih
ketang sihira nimas
guruning wong ayu
ing mangke têmah pêpanggya
pasrah jiwa pun kakang sumiwèng rêsmi
lila tadhah dêduka


sang kusuma sumawur ing èsthi
kapratisthan lêngêsing asmara
sumiram mawur rungrume
rèhning tikswara rampung
kêpagutan drêsing mêmanis
pamurtirèng kalangyan
ing swang campur madu
yangyang pudya winartama
pangrubasèng dirèng yudyayaning sandi
drês rênaning kusuma


kunêng ingkang manguswèng onêng sih
kawarnaa Radèn Astracapa
lan Astradana Rahadèn
lami samya wulangun
dhatêng arinira sang aji
tur angsring ujung tingal
radèn kalih wau
ugi wus kapadhan cipta
carêming tyas kênyatan ing solah liring
pikate mangun brôngta


ya ta rêmbagan satriya kalih
arsa nêmpuh byat malêbèng pura
nênungkul ing jêng sang katong
gilig dyan kalih wau
gya malumpat jroning capuri
kêng purnama sumilak
radyan lampahipun
mlipir yoming papêthetan
wus kawawas pêrnahnya sang dyah kêkalih
ririh pinarêpêkan


radyan singlon mèpèd ampingan wit
nilingakên dènnya rêraosan
ngandika Sang Dyah Têgaron
lah Wrêdeya riningsun
sun wis lawas durung mangêrti
Si Kuda Astracapa
apa dunungipun
kang dèn wêdanani apa
ari matur kakang bok pamirêng  

  mami
Undhakan Astracapa


mêdanani miji lawan ngampil
sarta niyaga pasindhèn dhalang
malih nêbda Dyah Têgaron
apa bisa puniku
amarangi ing tumbak kêris
sênajan ta bisoa
sun duga ing kalbu
yèn lagi marangi tumbak
lamun ana wong wadon liwat amêsthi
kabêlèr tanganira


jêr yèn dulu wong wadon ngluwihi
panglirike lir kucing tumingal
ing tikus kudu môngsa ge
ingsun nèng ngarsa prabu
yèn wong ika dipun timbali
liringe tan pêsaja
lir mêcahna bathuk
nambungi Nyai Tarimah
gusti lêrês sêbda paduka sang dèwi
mila Dyan Astracapa


langkung lèmèrira dhatêng èstri
datan kenging mancêning kewala
tan sampun ing pangarahe
mring kawula sih langkung
angsring-angsring dèn pêparingi
priksa abdi paduka
tan wus yèn dêdangu
amba sayah nyaurana
barang-barang lèjême tan mêsajani
mèsêm sang dyah miarsa


Rêtna Têgaron ngandika malih
yayi Wêrdeya Si Astradana
kaya ngapa pawartane
matur sang kusuma yu
lah kakang bok ingkang satunggil
nênggih pun Astradana
mêdanani wau
gamêl sêrati kêmasan
myang patehan tuwin panakawan alit
tan sanès lèmèrira


malah kaduk sêmbrananing ati
lamun anglirik dhatêng kawula
kadya bêdhahna kêmbêne
bok Guledhag sumambung
pan alêrês sêbda sang dèwi
punapa ingkang raka
nguthuhnya ing kalbu
luhung Radèn Astracapa
namung dhatêng pawèstri  

  ingkang nglangkungi
lamun Dyan Astradana


dalah dhatêng priya ingkang sigit
inggih rêmên angsring gêgonjakan
pramila sugih mijine
wontên rare wêwalu
pinilihan kang dhandhing-dhandhing
kang cêmêng tuwin jênar
bambang awak ngrayung
sêdene dhatêng wanita
datan tampik najan sampun luwas gêtih
ugêr ayu pan arsa


sangêt-sangêt panguthuhing galih
radèn kalih wrin dènnya rêrasan
gumujêng gêgêt lathine
sang dyah malih nêbda rum
yayi dèwi ingsun pêpikir
apa wani mêlbua
wong roro puniku
anrang sêsikuning nata
Dyah Wêrdeya aturnya mêthuki galih
kakang bok ulun duga


lêrêsira purun labuh pati
saupami batên mêngkatêna
eman-eman ing baguse
tan purun takêr marus
lah bok sampun sok nglirik-lirik
damêlipun punapa
tan mrih wêkasipun
ya ta radyan kalihira
saya datan sêrônta raosing galih
dhèhèm sarêng ngatingal


langkung kagèt sang rêtna kêkalih
sami jumênêng apalingkuran
maras-maras sênêng wonge
sang dyah nulya sinambut
sowang-sowang raka lan rayi
pinondhong ngayang-ayang
tan osik sang bagus
gya binêktèng pêsarean
Radèn Astracapa mring raka sru tan wrin
Radèn Cakranêgara


lamun wontên sajroning jinêm-mrik
akalihan Dyah Citralangênan
arsa lumêbêt karsane
ya ta sinapa gupuh
dhatêng raka sêbdanira ris
sapa iku nèng jaba
kang arsa malêbu
sru kagèt Dyan Astracapa
datan samar lamun kang raka Dyan Panji
pan wus dinugèng driya


lamu-arsa nêngah miris mulat bangke kathah
dadya namung kêng dasih
pinêlak manunjang
wênèh binuntar watang
sangkut lan wong Butun titih
Rajèng Mêkasar
mulat wadya kalindhih

langkung duka gya mangsah lan andêlira
pra ajidan tan têbih
sawidak nèng kuda
nèng sabrang wus kasosra
tanpa lapak yèn ajurit
pasêr sikêpnya
lyan tawok langkung mandi

nêngah ing prang nêmpuh kang suwiwi kanan
Dyan Maesa Jêladri
balanya kèh pêjah
dèn amuk Sri Mêkasar
Sang Kraèng Pragora Aji
nirbayèng laga
sikêp pêdhang nèng wajik

singa ingkang katêrajang anggêlasah
Dyan Maesa Jêladri
bramantya kotbuta
mangsah nglancangi bala
dharat mamuk ngobrak-abrik
mung karo asta
nêndhang jagur babarji

apuyêngan wong Mêkasar bubar-bubar
kang magok angêmasi
Si Kraèng Pragora
bêndu mapulih yuda
andêl suwidak ngêbyuki
ing Dyan Maesa
Jêladri datan osik

pasêr tawok tan ana ingkang tumama
saya wringut sang pêkik
nyandhak maryêm sigra 
kinarya mupuh mêngsah
dhêndha maryêm mobat-mabit
andêl suwidak
gêlasah jur wor siti

têkan kudanira sami tugêl sêmpal
Dyan Maesa Jêladri
langkung bêk sarosa
wus kawuron ing yuda
Sang Kraèng Pragora Aji
langkung bramantya
wadyanira sirnanting

ngêtab kuda dyan arsa sinambêr pêdhang
Dyan Mae Jêladri
kêbat ngikal dhêndha
sinabêt Sri Mêkasar
kêng kuda rêmak ngêmasi
nata malumpat
ngikal pêdhang mawêngis

Dyan Maesa Jêladri sinabêt pêdhang
wanti-wanti tan busik
tikêl kêng mastaran
musthi pistul kandhutan
kêng mimis kêncona katri
radyan sinipat
kêng jaja datan titis

mimis luluh nèng pêrnaja kadi bintang
ebat Mêkasar Aji
Dyan Mesa Jêladrya
solah dhêndha gurnada
jinangkah sri narapati
winaglut sigra
Kraèng Pragora kuntit

sru binanting ing kisma datan gulawat
jaja ingidêk wanti
kêng sirah tinêndhang
Sri Mkasar wus pêjah
supit kering wus wèr jurit
Bugis Narendra
lan Radèn Jayèngwèsthi

wadya Bugis wus kathah longe kang pêjah
lyan mundur sami kanin
kantun wolung dasa
sami tos gêgangsingan
binêrêg mangamuk wani
wong Bauwarna
sosrah mawur kêng baris

Dyan Maesa Jayèngkewuh sru bramantya
mangsah nglancangi dasih
mangamuk lir yêksa
dèn êbyuk nora kewran
rinampog ing ganjur lêmbing
datan rinasa
malês dhupak ambithi

kasulayah wadya Bugis kathah pêjah
lyan sinikut kapilis
ngrênggut driwa pêgat 
lir Radèn Gathutkaca
giris sakarining lalis
mirut mêlarat
Mraja Dhaèng Maluwi

krora mangkrak amêncak ngikal talêmpak
Rahadèn Jayèngwèsthi
mawanti tinumbak
kang jaja nora kenjak
jinangkah Sang Rajèng Bugis
muka tinêpak
kapisanan wus lalis

kang pênjawat kanan kering sirna gêmpang
Dyan Maesa Tankungkih
Dyan Jayèngantaka
sarêng angantêp yuda
Rajèng Dhayak Butun tuwin
Lipuru Nata
sampun samya ngêmasi

dening Radèn Maesa Jayèngantaka
Dyan Maesa Tankungkih
wadyèng sabrang sosrah
dèn amuk wong Ngurawan
undurnya anganan ngering
dening kapêlak
Sang Madhêndha Nêrpati

baris sabrang sêdasa mliyun wêtahnya
ing mangkya sêtun kari
kalih mliyun kirang
wadyèng Jawi kêng gêmpang
sêtun salêksa gêng alit
Rajèng Madhêndha
Magada langkung runtik

mulat wadya ing Maguwa karisakan
ketang lingsêming galih
mring Sang Sri Kêlana
merang lamun uripa
yèn tan bêdhah Bauwarni
sang kalih raja
gya anrêgakên dasih

sarêng mangsah wadya Madhêndha Magada
rame malih kang jurit
asêrang-sinêrang
Radyan Cakranêgara
sing wuri nrêgakên dasih
gumulung ing prang
gambuh wong Bauwarni

têmpuh prasami purun
wêntus pêdhang gada ganjur
limpung kunta nênggala côndrasa piling
lintang ramening apupuh
brêg-binrêg mangukih layon

wadyèng Madhêndha gêrgut
sru binrêg ing sang aprabu 
saya nunjang tan ana angeman pati
wong Jawa tadhah ing pupuh
mungsuh rowang kathah layon

dhêdhêl ngarsa wuri byuk
pêpati-pati atumpuk
wêwukiran saengga babadan pacing
Cakranêgara sang bagus
langkung bramantyaning batos

mulat wadya kèh lampus
gya ngêtab turôngga mamprung
musthi têmbung prabawa praneda gusthi
nrutus mêngsah glasah sumyur
cinamêthi sirah pagog

kinêmbulan tan wiguh
radyan sakudanya têguh
tusan ewon kang pêjah dening sang pêkik
rinampêd pangamukipun
kêng wadya nututi manrod

ing yuda saya kiwul
pra kadeyan nungkêb ngêbyuk
saha bala anunjang sing kanan kering
myang ki patih marsèng ngayun
sawadya mangamuk galong

kunêng kang rame pupuh
Dyan Brajanata winuwus
kang ngulati kang rayi Dyan Kêrtapati
lampahira mangke rawuh
nagri Ngurawan sang anom

duk wrin swaraning pupuh
sinêrang ing tindakipun
kang kacipta mung wêlingira sang rêsi
Pandhita Sampora gunung
kinèn nrombol ing palugon

tansah kapêrgok wau
undurnya kang sami tatu
ting balacor ana kang pêjah ing margi
wadya sabrang kêng kapêthuk
radyan angênting têtakon

kêng dadya rowang mungsuh
duk wêspaos jarwanipun
Dyan Prabôngsa arsa anglambung sing kering
Sri Magada kang dèn rundhuk
sabala angatos-atos

sêmana Sang Aprabu
Madhêndha kesisan wadu
pan dèn amuk ing Radèn Cakranêgari
tumpês kèlês wadya gisus
mung kantun sèkêt wadya tos

Sang Sri Magada Prabu
mulat kêng paman sang prabu 
ing Madhêndha nglela kesisan ing dasih
drêg wadya arsa têtulung
Dyan Nila Prabôngsa gupoh

mangsah sawadya nêmpuh
kagèt wong Magada sumyur
bilulungan dèn amuk sangking ing kering
akathah tatu myang lampus
mapulih-pulih kapêngkok

wadyèng Jênggala gêrgut
lir yêksa pangamukipun
Radèn Brajanata mangsah ngobrak-abrik
myang rayi catur asêngkud
nigas mancas nêndhang jatos

kinêmbulan tan wiguh| putra Jênggala atêguh-têguh
sêbalanya wolung dasa sura sêkti
wadya Magada samliyun
sosrah dèn amuk kèh layon

sangking kagèt gung wadu
tinugêl ing lampahipun
sru kapêngkok akiwul-kiwul kêtangsil
tusan ewon ingkang lampus
lyan caruk padha rowang wor

dadya dhadhal lumayu
sisaning pati sumawur
Sri Magada bêndu katunjanging dasih
matêngganira agrupyuk
mung wadya sèkêt kang magok

tindak sêntona sagung
tan oncat sumêdya labuh
wadyanira Rahadèn Panji Tohpati
mung kalih kêng nandhang tatu
lan kuda kathah kang layon

tan kandhêg pamukipun
sabala akuthah marus
Sri Magada panggah tan nêdya gumingsir
sawadya sèkêt gumulung
rame têmpuhing palugon

Surapramuja Prabu
mangsah anglancangi wadu
mandhi gada pratistha swandana èsthi
DyanTohpati marsèng ngayun
têdhak sing kuda tan alon

amandhi bindi mungguh
sêdya rarêmponing pupuh
kêng para ri myang wadya gêrbêg ing wuri
panggya Sang Magada Prabu
asru sêbdane sang katong

prajurit saparanmu
cidrèng prang atambung laku
kaya dudu prawira nênungkul jurit
Dyan Brajanata nêbda sru
sira atakon maring ngong

sun putrane Sang Prabu
Jênggalamanik praja gung
atmajane kaponakan paman aji
Ngurawan dene ran ingsun
Panji Tohpati Sang Katong

lah sira saparanmu
paran sêdyanira pupuh
sru ngandika Sang Surapramuja Aji
ingsun ing Magada Prabu
Surapramuja ran ingong

ingsun ngrêbasèng pupuh
ngrêbut putrane sang prabu
Dyah Kumuda yèn mêngkono sira ugi
pranyata trubusing satru
numbras silib ing palugon

pamanira sang prabu
luwih-luwih cidranipun
sandi tarub yêktine miranti jurit
mintra sraya prajurit tus
kaya dudu tingkah katong

Dyan Brajanata bêndu
ngikal bindi sigra nêmpuh
Sri Magada sinabêt kang ponang èsthi
kumbaning dirada rêmuk
liman pêjah sang akatong

mlumpat sru kurdhanipun
mutêr gada nrajang gupuh
Dyan Tohpati prayitna atangkis bindi
parêng wêntusira murub
rame ujung dhêndha karo

wadya surak nèng pungkur
kang yuda sami kyatipun
dangu jangkah-jinangkah tan nguciwani
yèn liwat pamupuhipun
tibêng kisma bumi gênjot

yèn nuju dhêndha wêntus
mubalkên dahana murub
najan nêmpuh sarira tan ana osik
tuhu sami dibyanipun
dangu-dangu sang akatong

sayah pênangkisipun
kasliring nulya pinupuh
astanira rêntah gadanira aglis
winuwung sirah pinupuh
jungkêl ing kisma sang katong

kêng wadyarsa têtulung
gêpah wong Jênggala ngêbyuk
miwah radèn catur mangamuk mangungkih
wong Magada sèkêt gisus
sami tatu jaja kang wong

Surapramuja Prabu
lêstari pralayèng pupuh
pêjah dening Rahadèn Panji Tohpati
wau Sang Madhêndha Prabu
wadyanya wus kathah layon

dene ing pamukipun
Cakranêgara Tumênggung
sakadangnya myang wadya ing Bauwarni
saya ngrobi tandhingipun
mawut sasisaning layon

wadyèng Madhêndha sumyur
giris myat ing pamukipun
Radèn Cakranêgara anggêgilani
tan kanti indha gung wadu
cinamêthi sirah pagog

myang kadeyan agêrgut
têtumpêsan kang dèn amuk
wong Madhêndha salêksa wus sirna gusis
kantun wadya patang puluh
tan nêdya gingsir palugon

tan pisah gustènipun
Sang Sri Pujangkara Prabu
langkung duka dèn angkus kang ponang èsthi
mindha gada Sang Aprabu
Dyan Cakranêgara gupoh

nyamêthi kudanipun
wus panggih lawan sang prabu
kras ngandika Sang Pujangkara Nêrpati
lah ta sapa sira bagus
kang mapagakên yudèngong

kêmaki sira kuncung
anênggulang lakuningsun
Radèn Cakranêgara sêbdanya wêngis
aja tambuh iya ingsun
srayèng nata asmarandon

kang pinutra danu mami
rinêngga Raja Mênggala
senapatining palugon
têngran Dyan Cakranêgara
kinudang nyirnakêna
wong sabrang sêdayanipun
sêka ing nêgara Jawa

lah sira sapa wêwangi
apa Si Jayapamuja
ratu sabrang panggêdhene
nêbda kras Rajèng Madhêndha
sun dudu Sri Kêlana
pan kapêrnah pamanipun
pilungguh nagri Madhêndha

ngran Pujangkara Nêrpati
ingsun kangkinarya wawrat
nèng sabrang tanpa tandhinge
kalingane babo sira
srayane wong Ngurawan
dene cilik klumar-klumur
atotmu rêga rong gobang

de sira luwih kêmaki
gêlêm dèn pinta sêraya
andhadhani ing palugon
mungsuh lan Prabu Maguwa
bangêt datanpa ngrasa
dumèh wadyèngsun wus gêmpur
sira gêdhe atinira

lamun ingsun mêksih urip
tangèh dhadhaling barisan
kaya tan têkèng ngarsane
anak prabu ing Maguwa
sun eman babo sira
mapagakên yudaningsun
pêsthi sira nora nôngga

ngur nututa mumpung urip
ulungna putri Ngurawan
awêl lamun têkèng layon
bagus anom warnanira
sira anèng Maguwa
baya dèn sihi sang prabu
kinarya dhidhêkamira

langkung bramantya sang pêkik
asru dènira ngandika
ora talah sira rajèng
ingsun sira kon nutututa
dene luwih dupara
dene ing pakaryaningsun
sêdya mungsuh wong Maguwa

balane wuwuha maning
ngêbêkana Bauwarna
yèn sun rinêksèng dewane
tan ulap tandhing ayuda
utawa kaya sira
bisoa rupa sapuluh
tan nêja oncat ing rana

bramantya sri narapati
gya ngikal gada bisana
radyan winuwung karsane
sangking luhuring dirada
tinangkis ing praneda
kêng gada rêntah sang prabu
saya sangêt kurdhanira

gya nyandhak panuwak karbin
mimis kêncona sinandhang
radyan sinipat jajane
tan gigrig wulu salômba
punglu luluhnèng jaja
mêwahi ridêr amungguh
dinulu agêbyar-gêbyar

Sri Madhêndha èsmu miris
mulat Dyan Cakranêgara
gya ingangkus dipanggane
dyan arsa rinênjah ngliman
kudanira kinêtab
midêr ngubêngi sang prabu
kewran Sang Sri Pujangkara

èsmu kapêngkok sang pêkik
kudarsa tinunjang gajah
gya sinabêt kang têlale
myang gadhingira jur rantas
nglumba ponang matêngga
kuntal Sri Madhêndha dhawuh
nèng kisma aburangkangan

tinututan dèn camêthi
kêng sirah crah kapisanan
ngolang-ngaling diradane
nulya rinampog ing kathah
kang liman sampun pêjah
wong Madhêndha kantunipun
ngamuk sampun kêtadhahan

dening wadya Bauwarni
tumpês jalma kawan dasa
gusis wong sabrang sagunge
sisaning pati lumajar
mring wana jurang arga
wênèh mring barisan agung
pêsanggrahaning muara

wadyabala Bauwarni
kathah dènira bêbandhang
tênapi parpat kalihe
Ki Wanèngbukti Kaladan
bungah sami jêjarah
tuhu unggul yudanipun
Rahadyan Cakranêgara

Kya Jêksanêgara Patih
lumajêng mêrpêki sigra
Radyan Cakranêgarane
miwah Radèn Sinjanglaga
sami têdhak sing kuda
rêrangkulan tiganipun
tan nyona mêngsah sirnanya

ki patih èngêt ing galih
mêngsah kang nèng wuri pisan
tan ana wêruh dhadhale
sêmana sami tumingal
wontên baris tan obah
sakêdhik lir dede mungsuh
ki patih nulya utusan

Ki Dêmang Supatrangrawit
numpak kuda nandêr sigra
amriksa baris kêng katon
duk ragi cêlak lampahnya
sapandêlêng dohira
tan samar paningalipun
lamun Radèn Brajanata

putra ing Jênggalamanik
tan nganti tumrun sing kuda
gya nulak nandêr lampahe
prapta pêrnahing ki patya
tumrun sangking turôngga
matur sarèhirèng ngutus
mriksa baris kêng katingal

lamun Dyan Panji Tohpati
lan kadang sawadyanira
kya patih duk wrin ature
yèn Radèn Nila Prabôngsa
pan wus dinugèng driya
kang têtulung ing apupuh
ngrisak baris kang sapôntha

pêpangkonira sang aji
Mahraja Surapramuja
myang sang nata wus tan katon
ugi pralayèng ayuda
dening Dyan Brajanata
sukèng tyas kang prawara nung
sami andugi mangkana

nulya ki rêkyana patih
miwah Radèn Sinjanglaga
lawan Ki Dêmang Paningron
myang Ki Angrawitsupatra
sami mêrpêki sigra
Dyan Tohpati tilar wadu
gêgancangan munggèng kuda

tan dangu anulya prapti
pêrnahing Dyan Brajanata
sami tumrun sing kuda ge
lumajêng dupi pêpanggya
Radèn Nila Prabôngsa
gêpah prasami rinangkul
ketang onênging wêrdaya

kêgagas rêntênging nagri
praptaning kang parangmuka
ki patih alon dêlinge
anggèr Radèn Brajanata
pun bapa datan nyana
kêpanggih madyaning pupuh
sokur sèwu jêng paduka

rawuh atêtulung jurit
sampuna paduka prapta
dangu kang mêngsah dhadhale
dening langkung agêngira
punika dèrèng paja
pêngangênging ratunipun
dèrèng obah barisira

kang sampun kasor ing jurit
sêtun saparagangsalan
ing wingking langkung kathahe
mila pamanta sang nata
têmah aminta sraya
sangking wangsiting dewa gung
têngran Wasi Madubrôngta

mangkya ginanjar lêlinggih
wasta Dyan Cakranêgara
dadya bupati mijine
sarta ingakên atmaja
na anggèr jêng paduka
paran purwa wêkasipun
rawuh wontên Bauwarna

marêngi têmpuhing jurit
ngandika Dyan Brajanata
paman manira purwane
prapta nagri ing Ngurawan
dhapur ngupaya kadang
pun yayi mas Marabangun
kesah sing nagri Jênggala

kendranya margi ngulati
garwane Côndrakirana
lami manira ngupados
angsal têdahing pandhita
kinèn mring Bauwarna
cinêtha wontên prang agung
ngong kinèn nrombol ing yuda

punika kêpanggih mami
lan yayi Gagakpêrnala
wusana tan wontên katon
pun yayi mas dhawuh marma
punapa ta cidroa
pandhita kang angsung tuduh
ngungun Ki Jêksanêgara

myarsèng jarwa Dyan Tohpati
wêkasan alon turira
yèn mêngkatên lah jêng anggèr
prayogi dèn antosêna
pitêdahing pandhita
dene wontên yêktosipun
ngriki lagya bitutama

mênawi ta benjing ugi
bilih mêdalipun Klana
wontên madyaning palugon
kêpanggih rayi paduka
Dyan Panji Rawisrêngga
dèrèng dugi lampahipun
mêngsah wingking saya awrat

dene ing mangke sang pêkik
kawula aturi sowan
ing pamanta jêng sang katong
mendah sukaning sang nata
anggèr paduka prapta
lagya wontên mêngsah agung
saya asrêp ing wêrdaya

srayanya tan nguciwani
wêwah jêng paduka radyan
ugi wus têrtib laire
rumêksa ing Bauwarna
lan lèjêming wong sabrang
tan ngamung ngangkah Dyah Ayu
Kumuda putra srinata

milarsa ngrata rat Jawa
bêbuka anglamar putri
pun Kêlana Sewandana
nèng sabrang datanpa tandhing
yèn tamtu angsal putri
dènnya ngrèh sinangkan ngalus
pinawong pasobatan
lamun panglamar tinampik
pan wêspaos anggèr sêpiyun kawula

tuhu arsa ngrêbasèng prang
kang wadya dèn sumêktani
untabe kadi samodra
ngèbêki ing pasir wukir
cacahirèng prajurit
nênggih kawan dasa mliyun
dene kang sampun gêmpang
sêdaya mliyun gêng alit
kèhing nagri sêdaya wus tinêlikan

Singasari myang ing Daha
tênapi Jênggalamanik
èwêd gampile ing papan
kathah kêdhiking prajurit
malah pamirêng mami
yèn Ngurawan sampun gêmpur
laju dhatêng Jênggala
kang badhe rinurah jurit
lah sumôngga anggèr sowan ing sang nata

lan panggih rayi paduka
Cakranêgara sang pêkik
dirèng wus manjing sudara
sêtya tuhunya nglangkungi
tan wigih labuh pati
anggèr paduka sang bagus
kang mugi nimbangana
anggêping pamanta aji
dhatêng Radèn Tumênggung Cakranêgara

wau Dyan Nila Prabôngsa
duk wrin jarwaning kya patih
lamun Sang Prabu Maguwa
sêdyarsa ngrata rat Jawi
talingan lir sinêbit
kudya ge anglanggar pupuh
dhatêng pakuwonira
ngandika mring kyana patih
paman Jêksanêgara gampil ing benjang

sowan jêng paman narendra
yèn wus kantênan ing jurit
kang dadya raosing manah
ardane pun Klana Aji
arsa ngradin ngrat Jawi
dening langkung kumapurun
manirarsa panggiha
kewala lawan pun yayi
putra angkat Tumênggung Cakranêgara

jêr punika wakilira
paman Aji Bauwarni
ambarsa giligkên rêmbag
ajêng unduring ajurit
suka ing tyas kya patih
rumajong karsa sang bagus
ya ta sami lumampah
tan dangu anulya prapti
pêpanggihan lan Radèn Cakranêgara

kumêpyur ing tyas duk mulat
wau Radèn Wanagiri
dhatêng Dyan Cakranêgara
adangu liningling-lingling
gajêg-gajêg kang rayi
Radèn Putra Marabangun
gajêg sanès satriya
pasmon lan subawa salin
sêjatine sinulap mring sang pandhita

Bêgawan Sidikpêrmana
dadya pangling gunging ngèksi
miwah dhatêng Radèn Punta-
pêrtala miruta buntit
samya kilap ing warni
têmah Dyan Tohpati mangu
mênggah arsa ngrangkula
kandhêg kacaryan ningali
manglêmbana mring Radèn Cakranêgara

mèstu pênganggêping nata
ingangkat putra pangarsi
dènira apêpanggihan
dèrèng sami tata linggih
wontên madyaning jurit
wusirèng jêjarwa putus
saha apirêmbagan
pratikêlirèng ajurit
nulya nitih kuda arsa mêsanggrahan

aturing rêkyana patya
ingaturan angêbrêki
pêsanggrahaning Magada
tumurut kang para siwi
daut sakuswa latri
sangking pabaratan kêbut
kasaput latri tandya
mênggah angupaya margi
ing saparan-paran mung mayid lawan rah

turôngga ngancik bêbathang
lyan wadya kaborang kêris
prandene datan rinasa
wus wiyah wong mênang jurit
atuwuk tanpa bukti
sêsakit têdhak tan ketung
sangking egaring manah
wulan purnamamarêngi
pan sumilak padhange kadi raina

ki patih sampun utusan
tur uningèng sri bupati
ing sasaniskarèng lampah
unggulira ing ajurit
arja risaking dasih
tanapi sarawuhipun
Radèn Nila Prabôngsa
sang nata suka ing galih
amiarsa kang putra unggul ing yuda

ya ta Dyan Cakranêgara
miwah Dyan Panji Tohpati
rawuh pakuwon Magada
sabala laju ngêbrêki
kiranging gyaning dasih
bêlabar mring dhusun-dhusun
wau laju kumpulan
pra anung nèng pôncaniti
angandika Tumênggung Cakranêgara

kakang mas Nila Prabôngsa
paran prayogining jurit
punapa nglanggar ing aprang
paran ta tadhahing jurit
ngandika Dyan Tohpati
yayi mas lamun pênuju
prayogi anglaraga
dening karoban ing tandhing
bilih kuwur wadya kadhinginan lampah

sanès yayi lamun minggah
gêrgut saute gung dasih
tan ngetang tandhing sumêngka
langkung-langkung kang tatindhih
wegya ngangsahkên jurit
kalêrêsan gêlaripun
kadya kang wus kêlakyan
tumpêse baris kang ngarsi
lamun lêrês ing lampah mayaring aprang

ya ta wus dadi kang rêmbag
suka pra anung miarsi
gêndhingnya Dyan Brajanata
tamtu badhe nglanggar jurit
anulya bujana tri
kêmbul kêng para nung-anung
meja kursi wus gumlar
pêkakas panggihan sami
agêmira Sang Prabu Surapêrmuja

bupati sapanginggilnya
kêng ngladosi pista sami
ngênting sukaning wêrdaya
kang gêndhing munya angrangin
wusnya luwaran sami
jam kalih ing wancènipun
Radyan Cakranêgara
bubariradhahar larih
pan kèngêtan onêngira mring kang garwa

Kusuma Côndrakirana
kang winayang ing dewa di
lami pisah tanpa krana
radyan arsa lampah sandi
mring kuwunira aji
Sang Kêlana Maha Prabu
lan parpat kalihira
Ki Kaladan Wanèngbukti
laju tindakira Dyan Cakranêgara

kunêng ingkang sêdya nukma
kocap kang tansah gêng kingkin
Kusuma Citralangênan
nèng pura kuwu pasisir
atajin dhahar guling
mêmuja mring dewanipun
luwarnya sing sungkawa
panggiha kang gurunadi
narpaputra Radèn Panji Rawisrêngga

salaminira sang rêtna
kacakup dhatêng sang aji
tangèh arsa cinêlakan
yêkti pinlaur ngêmasi
ping kalih dèn pêrpêki
sang dyah narik patrêmipun
sang nata mulat mênggah
dhasar kenging prabawa di
sabên nêdya mubêng panoning narendra

dadyèsmu miris ing driya
narpa kang tansah ginalih
mung ubayaning sang rêtna
dènira arsa ngladosi
yèn wus dèn maru ing sih
lan Dyah Kumuda Sang Ayu
tansah nganti sang nata
bêdhahe sing Bauwarni
lampahira kang pra raja ngrurah kitha

Sang Dyah Têgaron Wêrdeya
kang tansah kinèn ngladosi
wau Sang Citralangênan
tan pêgat amuja brangti
dadya sang dyah kêkalih
mung têngga nèng jawi pintu
pan sinambi mêmaca
rêrêpèn kidung kêkawi
kang rinêngga dyan wêdana kalihira

Sang Dyah Têgaron èsthinya
Dyan Astracapa sang pêkik
Kusuma Rêtna Wêrdeya
kang dadya paraning brangti
Dyan Astradana nênggih
tansah rinênggèng kakidung
sang dyah wus sami jarwa
sêpuh nèm saeka kapti
gêgên pada lir rukma timbul ing toya

Dyah Têgaron  cèthi juga kang binatin
ngran Biyang Tarimah
nate adol rakok wangi
kêmbul ing karya tan arja

Dyah Wêrdeya juga pawongan binatin
ngran Nyai Guledhag
nate laki soldhat pyonir
ajulig tingkah bosiyang

nora kurang mêmanis malah ngaduki
yèn marna rarênggan-
ira dyan wêdana kalih
wau Dyah Citralangênan

tansah anèng kamar amuja sêmèdi
angnir pôncadriya
ngrasuk wisesèng Suksma di
nêgês gaibing jawata

tan lyan minta panggih ing raka Dyan Panji
lami tarak brôngta
sarira nglayung nglalêntrih
kadi pêrdapa sinêmpal

ujwalanglong saya mimbuhi mêmanis
prabawèng sang rêtna
abantêr kang puja brangti
angênakakên prabawa

angin têdhuh mangkara duta mawanti
pakuwon Maguwa
dadya linud ing pagêring
mutah mising sakitira

kathah pêjah kang tan lina lami sakit 
kêdhik ingkang saras
prajurit maguwa tintrim
kathah atilar barisan

wong tri dasa mliyun mung kantun sêpalih
ingkang taksih saras
nyêpêng karbin milya baris
kampita kang para raja

kawarnaa kang manukma lampah sandi
Dyan Cakranêgara
lir dinulur ing dewa di
dindakira sampun prapta

sajawining pura pakuwon sang pêkik
sêksana malumpat
dhatêng sajroning capuri
cinangking ingkang parêpat

rawuh ing jro matêk limunan sang pêkik
pan sampun kawawas
pêrnahira sang rêtna di
pan arsa mindha jawata

saparêpatira tan ana kaèksi
sang raja pinutra
prapta gyaning  sang dyah kalih
rahadyan mèsêm ing driya

amiarsa rêrasanira sang dèwi
tan lyan kang dèn ucap
namung ingkang rayi-rayi
Dyan Undhakan Astracapa

juga ingkang dèn ginêm ing asmara di
Radèn Astradana
guyub kang pawongan sami
parpat kalih sukèng manah

amiarsa dongènging cèthi kêkalih
Dyan Cakranêgara
lumêbêt ing kamar aglis
sang rêtna tan ana wikan

namung gandanira kang anrus kadêling
kagèt sang kusuma
Sang Dyah Têgaron nêbda ris
lah yayi Rêtna Wêrdeya

ingsun mambu gônda luwih dening wangi
baya jin prayangan
kang tunggu ing kamar iki
srêbêding gônda mrik kongas

kaya dèn mênciri lopèndêr sathithik
baya kêng prayangan
anyalong mring toko angsring
umatur Sang Dyah Wêrdeya

lêrês kangbok wontên gônda anrus minging
dingarèn pranyata
sêmune anyalawadi
dangu-dangu sanès gônda

sapunika ambête lir wêdhus wiwi
baya jin bêgondhal
sang dyah tutup grana sami
miwah cèthi kalihira

kirig-kirig mithês irung kang pra cèthi
dènnya cinêlakan
dhatêng parêpat kêkalih
wimbuh ngêntut Ki Kaladan

Bok Tarimah binêkêm irung pinêndir
saya balukean
sru kêkêl parpat kêkalih
kesah nulya sami ngiwa

Bok Tarimah sasotira andruwili
jin kêna ing tulah
si pongkrang dipun rasani
malah êntute pinasang

sang dyah kalih gumujêng atutup lathi
Têgaron Sang Rêtna
pangandikanira manis
wis biyung ajarinasan

Radèn Cakranêgara pan sampun prapti
ngarsaning sang rêtna
Citralangênan Sang Dèwi
kang tansah amuja brôngta

sang kusuma tan paja-paja udani
mring kang mindha dewa
tansah anungku sêmèdi
Rahadèn Cakranêgara

sarêng mulat sang dyah ingkang tarak brangti
tan samar ing driya
saèstu lamun kang rayi
Kusuma Côndrakirana

mênggah ngusap jaja tyas kadya rinujit
ciptaning wêrdaya
jagat dewa bêthara di
dhuh nah anggèr mirah ingwang

dene bangêt kaswarsa rusaking dhiri
tuhu nora cidra
Bêgawan Pêrmanasidik
nguni wangsite maringwang

pantês gustiningsun aduka mring mami
jêr sun kalêpatan
anganggêp wong adol nami
ngaku Dyah Côndrakirana

ya sênadyan mêngkono sun durung gingsir
tumimbanging trêsna
tan lyan mung sira wong kuning
kêng kacipta ing asmara

najan ngrasuk pakeyan pindha gupêrnir
sun sumiwèng tilam
lah ya sun gunjake dhingin
dyan nêbda mindha jawata

lah ta putuningsun kang nandhang kaswasih
apa sêdyanira
mamintèng dewa linuwih
dene wis luwih wibawa

krama ratu agung prakosa sinêkti
Sang Sri Sewandana
kratone kagiri-giri
yèn nêjoa ayu sira

warnanira sêjagad tan ana tandhing
kagèt sang kusuma
wontên swara kapiyarsi
gya mêdhar sêmèdinira

wus dinugi tinurunan dewa luwih
tumrun anoraga
umatur sarwi wotsari
hong yangyang siwah aboja

dewanirèng jawata kang maha murti
sumuruping netra
kang mindha dewa nêbda ris
hong nirdahna sirantuna

pinrasêbda sahasah amigênani
nini sun tarima
ambagèkakên mring mami
lah babo sira matura

marang ingsun apa sarasaning ati
sang dyah atur sêmbah
eyang kang langkung udani
patikbra saèsthi praya

nanging ulun tan paja-paja angimpi
puruna dèn garwa
mring pun Kêlana Nêrpati
kawula lampu pralaya

yèn tan panggih lawan gurunadi mami
suka têkèng lena
nêbda kang mindha dewa di
nini putri bênêr sira

iya apa kluwihaning bêthara di
yèn tan wruh kêng samar
jatine sira nèng ngriki
sêthithik wit pêputungan

lan lakimu putra ing Jênggalamanik
dirèng kaki putra
mèh kêna cobaning bumi
sinalimur ing paningal

ana èstri ngaku Sang Dyah Sêkartaji
kanggêp aturira
têmah sira angendrani
kacêkêl mring wong Maguwa

nanging bojonira kaki Kêrtapati
ing salunganira
têmah nusul angulati
nèng marga binegal baya

têkèng lena wit ngulati sira nini
ya ta sang kusuma
duk wrin kang raka wus lalis
gya mêrbêng mijil kang waspa

narik patrêm sang dyah arsa bela lalis
kêbat rajaputra
sang dyah rinangkul sing wuri
sarwi gunturi srêngkara

saha ngrucat limunan sang pêkik
wau ingkang patrêm wus karêbat
sang rêtna nulya pinondhong
binêktèng jinêm-arum
kang srênggara apait gêndhis
dhuh mirahe pun kakang
kêng asih ing kakung
apsamanira kusuma
dening dasih kêlamèn dènnya ngulati
ing sang asorsupraba

witne ingsun rêkendra ta yayi
rasa-rasa yèn darbea yogwa
kabyatan ing gêng wirangrong
atilar praja nglangut
anrang baya nêmah kaswasih
ketang sihira nimas
guruning wong ayu
ing mangke têmah pêpanggya
pasrah jiwa pun kakang sumiwèng rêsmi
lila tadhah dêduka

sang kusuma sumawur ing èsthi
kapratisthan lêngêsing asmara
sumiram mawur rungrume
rèhning tikswara rampung
kêpagutan drêsing mêmanis
pamurtirèng kalangyan
ing swang campur madu
yangyang pudya winartama
pangrubasèng dirèng yudyayaning sandi
drês rênaning kusuma

kunêng ingkang manguswèng onêng sih
kawarnaa Radèn Astracapa
lan Astradana Rahadèn
lami samya wulangun
dhatêng arinira sang aji
tur angsring ujung tingal
radèn kalih wau
ugi wus kapadhan cipta
carêming tyas kênyatan ing solah liring
pikate mangun brôngta

ya ta rêmbagan satriya kalih
arsa nêmpuh byat malêbèng pura
nênungkul ing jêng sang katong
gilig dyan kalih wau
gya malumpat jroning capuri
kêng purnama sumilak
radyan lampahipun
mlipir yoming papêthetan
wus kawawas pêrnahnya sang dyah kêkalih
ririh pinarêpêkan

radyan singlon mèpèd ampingan wit
nilingakên dènnya rêraosan
ngandika Sang Dyah Têgaron
lah Wrêdeya riningsun
sun wis lawas durung mangêrti
Si Kuda Astracapa
apa dunungipun
kang dèn wêdanani apa
ari matur kakang bok pamirêng  mami
Undhakan Astracapa

mêdanani miji lawan ngampil
sarta niyaga pasindhèn dhalang
malih nêbda Dyah Têgaron
apa bisa puniku
amarangi ing tumbak kêris
sênajan ta bisoa
sun duga ing kalbu
yèn lagi marangi tumbak
lamun ana wong wadon liwat amêsthi
kabêlèr tanganira

jêr yèn dulu wong wadon ngluwihi
panglirike lir kucing tumingal
ing tikus kudu môngsa ge
ingsun nèng ngarsa prabu
yèn wong ika dipun timbali
liringe tan pêsaja
lir mêcahna bathuk
nambungi Nyai Tarimah
gusti lêrês sêbda paduka sang dèwi
mila Dyan Astracapa

langkung lèmèrira dhatêng èstri
datan kenging mancêning kewala
tan sampun ing pangarahe
mring kawula sih langkung
angsring-angsring dèn pêparingi
priksa abdi paduka
tan wus yèn dêdangu
amba sayah nyaurana
barang-barang lèjême tan mêsajani
mèsêm sang dyah miarsa

Rêtna Têgaron ngandika malih
yayi Wêrdeya Si Astradana
kaya ngapa pawartane
matur sang kusuma yu
lah kakang bok ingkang satunggil
nênggih pun Astradana
mêdanani wau
gamêl sêrati kêmasan
myang patehan tuwin panakawan alit
tan sanès lèmèrira

malah kaduk sêmbrananing ati
lamun anglirik dhatêng kawula
kadya bêdhahna kêmbêne
bok Guledhag sumambung
pan alêrês sêbda sang dèwi
punapa ingkang raka
nguthuhnya ing kalbu
luhung Radèn Astracapa
namung dhatêng pawèstri  ingkang nglangkungi
lamun Dyan Astradana

dalah dhatêng priya ingkang sigit
inggih rêmên angsring gêgonjakan
pramila sugih mijine
wontên rare wêwalu
pinilihan kang dhandhing-dhandhing
kang cêmêng tuwin jênar
bambang awak ngrayung
sêdene dhatêng wanita
datan tampik najan sampun luwas gêtih
ugêr ayu pan arsa

sangêt-sangêt panguthuhing galih
radèn kalih wrin dènnya rêrasan
gumujêng gêgêt lathine
sang dyah malih nêbda rum
yayi dèwi ingsun pêpikir
apa wani mêlbua
wong roro puniku
anrang sêsikuning nata
Dyah Wêrdeya aturnya mêthuki galih
kakang bok ulun duga

lêrêsira purun labuh pati
saupami batên mêngkatêna
eman-eman ing baguse
tan purun takêr marus
lah bok sampun sok nglirik-lirik
damêlipun punapa
tan mrih wêkasipun
ya ta radyan kalihira
saya datan sêrônta raosing galih
dhèhèm sarêng ngatingal

langkung kagèt sang rêtna kêkalih
sami jumênêng apalingkuran
maras-maras sênêng wonge
sang dyah nulya sinambut
sowang-sowang raka lan rayi
pinondhong ngayang-ayang
tan osik sang bagus
gya binêktèng pêsarean
Radèn Astracapa mring raka sru tan wrin
Radèn Cakranêgara

lamun wontên sajroning jinêm-mrik
akalihan Dyah Citralangênan
arsa lumêbêt karsane
ya ta sinapa gupuh
dhatêng raka sêbdanira ris
sapa iku nèng jaba
kang arsa malêbu
sru kagèt Dyan Astracapa
datan samar lamun kang raka Dyan Panji
pan wus dinugèng driya

lamu-